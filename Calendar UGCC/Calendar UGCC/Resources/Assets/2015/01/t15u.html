<p><b>15 (2) Четвер</b></p>

<p>Передсвяття Богоявлення.</p>

<p>Св. Сильвестра, папи Римського.</p>

<p><b>ВЕЧІРНЯ</b></p>

<p><em>Священик, одягши епітрахиль, виходить північними дверми і, ставши перед зачиненими св. дверми, робить малу метанію і виголошує:</em></p>

<p><em>Священик:</em> Благословенний Бог наш завжди, нині і повсякчас, і на віки вічні.</p>

<p><em>Вірні:</em> Амінь. Слава тобі, Боже наш, слава тобі.</p>

<p>Царю небесний, утішителю, Душе істини, * що всюди єси і все наповняєш,* скарбе дібр і життя подателю,* прийди і вселися в нас,* і очисти нас від усякої скверни,* і спаси, Благий, душі наші.</p>

<p>Святий Боже, святий Кріпкий, святий Безсмертний, помилуй нас (<em>3 р</em>.).</p>

<p><b>Слава</b> Отцю, і Сину, і Святому Духові,* і нині і повсякчас, і на віки вічні. Амінь.</p>

<p>Пресвята Тройце, помилуй нас;* Господи, очисти гріхи наші;* Владико, прости беззаконня наші;* Святий, завітай і зціли немочі наші імени твого ради.</p>

<p>Господи, помилуй (<em>3 р</em>.).</p>

<p><b>Слава</b> Отцю, і Сину, і Святому Духові.</p>

<p><b>І нині</b> і повсякчас, і на віки вічні. Амінь.</p>

<p>Отче наш, що єси на небесах,* нехай святиться ім’я твоє,* нехай прийде царство твоє,* нехай буде воля твоя, як на небі, так і на землі.* Хліб наш насущний дай нам сьогодні,* і прости нам провини наші,* як і ми прощаємо винуватцям нашим,* і не введи нас у спокусу,* але визволи нас від лукавого.</p>

<p><em>Священик:</em> Бо твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><em>Вірні:</em> Амінь. Господи, помилуй (<em>12 р</em>.).</p>

<p><b>Слава</b> Отцю, і Сину, і Святому Духові:*</p>

<p><b>І нині</b> і повсякчас, і на віки вічні. Амінь.</p>

<p>Прийдіте, поклонімся* Цареві нашому Богу.</p>

<p>Прийдіте, поклонімся* Христові, Цареві нашому Богу.</p>

<p>Прийдіте, поклонімся і припадім* до самого Господа Ісуса Христа, Царя і Бога нашого.</p>

<p><b>Псалом 103</b></p>

<p>Благослови, душе моя, Господа!* Господи, Боже мій, ти вельми великий!</p>

<p>Ти одягнувся величчю і красою,* ти світлом, наче ризою, покрився.</p>

<p>Ти розіп'яв, неначе намет, небо,* ти збудував твої горниці у водах.</p>

<p>Із хмар собі робиш колісницю,* ходиш на крилах вітру.</p>

<p>Вітри своїми посланцями учиняєш,* полум'я вогненне − слугами своїми.</p>

<p>Ти заснував землю на її підвалинах,* не захитається по віки вічні.</p>

<p>Безоднею, немов одежею, покрив її,* понад горами стали води.</p>

<p>Перед погрозою твоєю вони тікали,* перед голосом грому твого тремтіли.</p>

<p>Підвелися гори, зійшли долини до місця,* що ти їм призначив.</p>

<p>Поставив їм границю, якої не перейдуть,* щоб знову покрити землю.</p>

<p>Джерела посилаєш у ріки,* які течуть проміж горами.</p>

<p>Усю звірину, що в полі, вони напувають,* дикі осли там гасять свою спрагу.</p>

<p>Над ними кублиться небесне птаство,* з-поміж гілляк дає свій голос.</p>

<p>Ти напуваєш гори з твоїх горниць,* земля насичується плодом діл твоїх.</p>

<p>Вирощуєш траву для скоту, зела – на вжиток людям,* щоб хліб із землі добували:</p>

<p>Вино, що серце людське звеселяє, олію, щоб від неї ясніло обличчя,* і хліб, що скріплює серце людське.</p>

<p>Насичуються дерева Господні,* кедри ливанські, що посадив їх.</p>

<p>На них гніздяться птиці;* бусли – на кипарисах їхнє житло.</p>

<p>Високі гори для оленів,* скелі − для зайців притулок.</p>

<p>Ти створив місяць, щоб значити пори;* сонце знає свій захід.</p>

<p>Наводиш темряву, і ніч надходить,* що в ній ворушаться усі звірі дібровні.</p>

<p>Левенята рикають за здобиччю своєю,* поживи від Бога для себе просять.</p>

<p>Ховаються, як тільки зійде сонце,* лягають у своїх норах.</p>

<p>Виходить чоловік до свого діла,* і до своєї праці аж до вечора.</p>

<p>Яка їх, твоїх діл, Господи, сила!* У мудрості все ти створив, − повна земля твоїх створінь.</p>

<p>Ось море велике, прешироке, * у ньому плазунів без ліку, звірів малих і великих.</p>

<p>Там кораблі проходять,* є і левіятан, якого ти створив, щоб ним бавитися.</p>

<p>Усі вони від тебе дожидають,* щоб дав їм у свій час поживу.</p>

<p>Коли даєш їм, вони її збирають,* як розтулюєш твою руку, вони насичуються благом.</p>

<p>Вони бентежаться, коли ховаєш вид свій;* як забираєш дух у них, вони гинуть і повертаються у свій порох.</p>

<p>Зішлеш свій дух, – вони оживають,* і ти відновлюєш лице землі.</p>

<p>Нехай слава Господня буде повіки,* нехай Господь радіє творами своїми.</p>

<p>Спогляне він на землю, і вона стрясається,* торкнеться гір, вони димують.</p>

<p>Я буду Господеві співати поки життя мого,* псалми співатиму, поки буду жити.</p>

<p>Нехай буде приємна йому моя пісня;* у Господі я веселитимусь.</p>

<p>Нехай грішники з землі щезнуть, і беззаконних більше нехай не буде.* Благослови, душе моя, Господа.</p>

<p><b>Слава</b> Отцю, і Сину, і Святому Духові:</p>

<p><b>І нині</b> і повсякчас, і на віки вічні. Амінь.</p>

<p>Алилуя, алилуя, алилуя: Слава тобі, Боже! (<em>3 р</em>.).</p>

<p><b>Вечірні молитви</b></p>

<p><em>Під час 103-го псалма священик мовить перед св. дверми вечірні молитви. </em></p>

<p>1. Господи щедрий і милосердний, довготерпеливий і многомилостивий! Вислухай молитви наші і зверни увагу на голос моління нашого і яви нам знак милости твоєї, наведи нас на дорогу твою, щоб ходили ми в твоїй правді. Звесели серця наші, щоб ми боялись імення твого святого, бо ти великий і твориш чуда; ти Бог єдиний і немає подібного тобі між богами, Господи. Ти сильний у милості і добрий у силі, аби допомагати й утішати, і спасати всіх, хто на ім'я твоє святе уповає. Бо тобі належить усяка слава, честь і поклоніння: Отцю, Сину, і Святому Духові, нині і повсякчас, і на віки вічні. Амінь.</p>

<p>2. Господи, в обуренні твоїм не картай нас, ані в гніві твоїм нас не карай, але поводься з нами за милістю твоєю, Лікарю і Зцілителю душ наших. Приведи нас до бажаної пристані твоєї, просвіти очі сердець наших на пізнання твоєї правди і дай нам останок теперішнього дня мирний і безгрішний, і ввесь час життя нашого, заради молитов святої Богородиці і всіх святих. Бо твоя влада і твоє царство, і сила, і слава: Отця, і Сина, і Святого Духа, нині і повсякчас, і на віки вічні. Амінь.</p>

<p>3. Господи, Боже наш! Згадай нас грішних і недостойних слуг твоїх, коли призиваємо святе ім'я твоє, і не осороми нас, коли очікуємо милости твоєї, але вислухай, Господи, усі наші спасенні прохання, і вчини нас достойними любити і боятися тебе від усього серця нашого і творити в усьому волю твою. Бо ти є добрий і чоловіколюбний Бог, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>4. Невмовкаючими піснями і неустанними величаннями святих сил оспівуваний, наповни уста наші хвалінням твоїм, щоб віддавати шану імені твоєму святому; і дай нам частку і спадкоємство з усіма, що почитають тебе в правді і зберігають заповіді твої, молитвами святої Богородиці і всіх святих твоїх. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>5. Благословенний ти, Господи Боже, Вседержителю, що знаєш думки людські, що відаєш те, чого ми потребуємо, і багато більше, ніж ми просимо, або розуміємо. Самий ти, чоловіколюбний Царю, у всьому добрий, задовольни нас багатством твоїх ласк, щоб ми непостидною совістю призивали святе ім'я твоє; і не введи нас у спокусу, але визволь нас від злого, і провидінням твоїм дай нам усе корисне. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>6. Господи, Господи, що пречистою твоєю долонею все утримуєш, що довго терпиш нам усім, і жалієшся задля нашої злоби! Згадай твої милості і ласки, відвідай нас у твоїй доброті і дай нам пройти й останок нинішнього дня вільним від різних затій лукавого, і збережи наше життя без напастувань, благодаттю Святого твого Духа, − милістю, щедротами і чоловіколюб'ям єдинородного Сина твого, з яким і ти є благословенний, з пресвятим, добрим і животворним твоїм Духом, нині і повсякчас, і на віки вічні. Амінь.</p>

<p>7. Боже великий і дивний, що несказанною добрістю і багатим промислом усім управляєш, і дав нам земні добра й запевнив нам обіцяне царство уділеними ласками впродовж цього дня, остерігши нас від усякого лиха! Дай нам і решту непорочно докінчити перед святою твоєю славою і величати тебе одного і доброго, і чоловіколюбного Бога нашого. Бо ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>8. Боже великий і вишній, в тебе одного є безсмертність і в світлі живеш недоступнім. Ти все створіння мудро створив, відокремив світло від темряви і сонце поклав, щоб правити днем, а місяць і зорі, щоб володіли ніччю, нас же грішних вчинив достойними і в теперішню годину стати перед твоїм обличчям, щоб тебе визнавати і принести тобі вечірнє славослов'я. Направ, Чоловіколюбче, молитву нашу, немов кадило, перед тобою і прийми її, як благовонний запах. Дай нам мирний цей вечір і близьку вже ніч; зодягни нас у броню світла; визволь нас від нічного страху і всякої речі, що в темряві з'являється, і дай сон, що його ти дарував на відпочинок нашій немічності, вільний від усякого маріння диявольського. Владико, давче добра, хай і на нашій постелі, бувши тобі милими, згадуємо вночі твоє ім'я і, просвічувані навчанням твоїх заповідей, встанемо в душевній радості до звеличування твоєї доброти, приносячи твоєму милосердю молитви і моління, за наші і всіх твоїх людей провини. Відвідай їх задля молитов святої Богородиці. Бо ти є добрий і чоловіколюбний Бог, і тобі віддаємо славу: Отцю, і Сину, і Святому Духові, нині і повсякчас, і на віки вічні. Амінь.</p>

<p><em>Після псалма священик вертається і стає перед престолом, а диякон виходить перед св. двері і виголошує єктенію. Якщо нема диякона, священик сам виголошує єктенію перед св. дверми. Треба знати, що згідно із давньою традицією священик виголошує всі ектенії, окрім ектенії усильного благання, перед святими дверми.</em></p>

<p><b>Єктенія</b></p>

<p>В мирі Господеві помолімся.</p>

<p><em>Вірні:</em> Господи, помилуй (<em>за кожним разом</em>).</p>

<p>За мир з висот і спасіння душ наших, Господеві помолімся.</p>

<p>За мир всього світу, добрий стан святих Божих Церков і з'єднання всіх, Господеві помолімся.</p>

<p>За святий храм цей і тих, що з вірою, побожністю і страхом Божим входять до нього, Господеві помолімся.</p>

<p>За святішого вселенського Архиєрея нашого <em>(ім'я)</em>, Папу Римського, Господеві помолімся.</p>

<p>За блаженнішого верховного Архиєпископа нашого Кир <em>(ім'я)</em>, і за преосвященнішого Митрополита нашого Кир <em>(ім'я)</em>, і за боголюбивого Єпископа нашого Кир <em>(ім'я)</em>, чесне пресвітерство, у Христі дияконство, за ввесь причет і людей, Господеві помолімся.</p>

<p>За Богом бережений народ наш, за правління і все військо, Господеві помолімся.</p>

<p>За місто це (<em>або</em> за село це, <em>або</em> за святу обитель цю), і за кожне місто, країну і за тих, що вірою живуть у них, Господеві помолімся.</p>

<p>За добре поліття, за врожай плодів земних і часи мирні, Господеві помолімся.</p>

<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>

<p>Щоб визволитися нам від усякої скорби, гніву і нужди, Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><em>Вірні:</em> Тобі, Господи.</p>

<p><em>Священик:</em> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Після єктенії священик вертається до святилища і стає перед престолом, а диякон – праворуч нього.</em></p>

<p><b>Псалом 140</b></p>

<p><em>Хор співає два перші стихи 140-го псалма, голос 4.</em></p>

<p><b>Господи, взиваю я до тебе, вислухай мене.* Вислухай мене, Господи.* Господи, взиваю я до тебе, вислухай мене.* Почуй голос моління мого,* коли взиваю до тебе.* Вислухай мене, Господи.</b></p>

<p><b>Нехай піднесеться молитва моя,* мов кадило перед тобою;* підношення рук моїх,* як жертва вечірня.* Вислухай мене, Господи.</b></p>

<p>Постав, Господи, моїм устам сторожу;* до дверей губ моїх − варту!</p>

<p>Не дай схилитися серцеві моєму* до чогось злого.</p>

<p>Ані чинити лихі вчинки з людьми, що творять беззаконня,* – ні ласощів їхніх я не хочу їсти.</p>

<p>Нехай праведник по-доброму б'є мене й виправляє,* а олія грішного нехай не намастить голови моєї.</p>

<p>Я все-таки молитимусь,* незважаючи на їхні злі вчинки.</p>

<p>Якщо суддів їхніх скинуть в ущелини скелі,* то почують, що слова мої любі.</p>

<p>Немовби хтось розбив і розрив землю,* розкидано їхні кості перед адом.</p>

<p>Бо до тебе, Господи, мій Боже, мої очі;* до тебе прибігаю, не губи душі моєї.</p>

<p>Збережи мене від петлі, що її наставили на мене,* і від сильця тих, що творять беззаконня.</p>

<p>Нехай грішники впадуть у власні сіті всі разом,* а я пройду безпечно.</p>

<p><b>Псалом 141</b></p>

<p>Я голосом моїм до Господа взиваю,* я голосом моїм до Господа молюся.</p>

<p>Скаргу мою перед ним виливаю,* мою скруту йому я виявляю.</p>

<p>Коли тривожиться в мені дух мій, ти знаєш мою стежку.* На дорозі, де я ступаю, тайно розставили сильце на мене.</p>

<p>Поглянь праворуч і подивися:* нема нікого, хто дбав би за мене.</p>

<p>Нема куди мені втікати,* нема нікого, хто піклувався би мною.</p>

<p>До тебе, Господи, взиваю й кажу:* Ти моє прибіжище, в землі живих ти − моя доля!</p>

<p>Зверни увагу на моє благання,* бо я вельми нещасний.</p>

<p>Спаси мене від гонителів моїх,* бо вони сильніші від мене.</p>

<p>Виведи з в'язниці мою душу,* щоб дякувати імені твоєму.</p>

<p>Мене обступлять праведники,* бо ти добро мені вчиниш.</p>

<p><b>Псалом 129</b></p>

<p>З глибин взиваю до тебе, Господи,* Господи, почуй мій голос.</p>

<p>Нехай будуть твої вуха уважні,* до голосу благання мого.</p>

<p><em>Стих:</em> Коли ти, Господи, зважатимеш на беззаконня,* то хто встоїться, Господи. Та в тебе є прощення.</p>

<p>(<em>г. 4, подібний: Як хороброго</em>): Побожно заспіваймо* передсвяткових пісень* світлого хрищення Бога нашого!* Ось бо він, як людина,* хоче в тілі прийти до свого Предтечі* й просити спасенного хрищення* на збудування всіх,* що вірою священно просвічуються* і є причасниками Святого Духа.</p>

<p><em>Стих: </em>Задля імени твого надіюсь на тебе, Господи,* надіється душа моя на слово твоє; надіється душа моя на Господа.</p>

<p>Христос показується,* Бог появляється відкрито,* як у давнину написав Давид,* і йде до слуги просити хрищення.* Йордане-ріко, наповнись веселістю,* земле і море,* гори і пагорби,* і людські серця радійте нині,* приймаючи духовне світло.</p>

<p><em>Стих:</em> Від ранньої сторожі до ночі* від ранньої сторожі нехай уповає Ізраїль на Господа.</p>

<p>Як зможуть прийняти річкові води тебе,* всесильний Господи,* що є, – як написано, – рікою миру* і потоком радости?* Тебе, що виходиш нагим,* а небо покриваєш хмарами,* і тебе, що виявляєш* всяку ворожу злобу,* і в нетління землян одягаєш?</p>

<p><em>Стих: </em>Бо в Господа милість і відкуплення велике в нього;* він визволить Ізраїля від усього беззаконня його.</p>

<p>(<em>г. 6, подібний: Поклавши всю надію</em>): Увесь освячений,* ти показався богоносцем,* святий Божий помазанику,* і сповнився Святим Духом.* Опромінений богоначальними світилами,* як справжній і преславний святитель,* ти завжди світло входив у Святе Святих* і причащався благодаті святих Таїн.* Молися з довір'ям за душі наші.</p>

<p><b>Псалом 116</b></p>

<p><em>Стих:</em> Хваліте Господа всі народи!* Прославляйте його всі люди!</p>

<p>Просіяло життя твоє промінням чеснот* і вірних просвітив ти,* розвіявши обманну темряву.* Ти явився дійсним світлоносним сонцем, преблаженний Сильвнестре,* що нині поселився там,* де світить сонце невечірнє,* і благодаттю Святого Духа став сином дня.* Тому-то, чесно звершуючи святу твою і світлосяйну пам'ять,* з любов'ю тебе прославляємо, Завждипам'ятний.</p>

<p><em>Стих: </em>Велике бо до нас його милосердя, і вірність Господа повіки.</p>

<p>Розум твій, Богомудрий, був направлений до Бога* і вірою оздоблений, та світло обожений.* У смертнім і тліннім твоїм тілі,* ти, премудрий, осягнув нетлінність,* здобув собі світлість безтілесних* і, ставши вище пристрастей,* прикрасив себе чистотою Сильвестре, Отче, святителю премудрий,* славний світильнику і молільнику за тих,* що з любов'ю почитають твою пам'ять.</p>

<p><b>Слава</b> (<em>г. 6</em>) Преподобний Отче!* Плодами твоїх подвигів ти просвітив серця вірних.* Хто бо, почувши про твоє безмірне смирення,* не подивляв терпеливости,* співчуття до бідних й утіхи для терплячих?* Всього того побожно навчав ти, святителю <em>(ім'я)</em>,* тож нині, увінчаний вінком нев'янучим,* молися за душі наші.</p>

<p><b>І нині</b> (<em>г. 6</em>): Приходить на Йордан Христос – істина, щоб христитися від Івана,* і цей каже йому:* Я потребую від тебе христитися, а ти йдеш до мене?* Не смію, як сіно, діткнутися вогню!* Ти мене освяти, Владико, божественним явлінням своїм.</p>

<p><em>Диякон – якщо його нема, то священик:</em></p>

<p>Премудрість! Прості!</p>

<p><em>Вірні:</em> Світло тихе святої слави, безсмертного Отця небесного, святого, блаженного, Ісусе Христе! Доживши до заходу сонця, бачивши світло вечірнє, славимо Отця, і Сина, і Святого Духа – Бога. Достойно є повсякчас прославляти тебе голосами побожними, Сину Божий, що життя даєш усьому світу; тому світ увесь славить тебе.</p>

<p><em>Диякон</em>: Будьмо уважні!</p>

<p><em>Священик:</em> Мир всім.</p>

<p><em>Диякон:</em> Премудрість, будьмо уважні!</p>

<p><em>Вірні співають прокімен.</em></p>

<p><b><em>У середу ввечері:</em></b> <b>Псалом 53 (<em>г. 5</em>)</b></p>

<p>Боже, ім'ям твоїм спаси мене,* і силою твоєю суди мене.</p>

<p><em>Стих</em>: Боже, почуй мою молитву, вислухай слова уст моїх.</p>

<p><b>Сподоби, Господи</b></p>

<p>Сподоби, Господи, цього вечора* без гріха зберегтися нам.</p>

<p>Благословенний ти, Господи, Боже отців наших,* і хвальне і прославлене ім'я твоє навіки. Амінь.</p>

<p>Нехай буде, Господи, милість твоя на нас,* бо ми надіємось на тебе.</p>

<p>Благословенний ти, Господи,* навчи мене установ твоїх.</p>

<p>Благословенний ти, Владико,* врозуми мене і установами твоїми.</p>

<p>Благословенний ти, Святий,* просвіти мене установами твоїми.</p>

<p>Господи, милість твоя повіки,* не покидай діло рук твоїх.</p>

<p>Тобі належить хвала,* тобі належить пісня.</p>

<p>Тобі належить слава:* Отцю, і Сину, і Святому Духові:</p>

<p>Нині і повсякчас,* і на віки вічні. Амінь.</p>

<p><b>Єктенія</b></p>

<p>Сповнім вечірню молитву нашу Господеві.</p>

<p><em>Вірні:</em> Господи, помилуй.</p>

<p>Заступи, спаси, помилуй і охорони нас, Боже, твоєю благодаттю.</p>

<p><em>Вірні:</em> Господи, помилуй.</p>

<p>Вечора всього досконалого, святого, мирного і безгрішного у Господа просім.</p>

<p><em>Вірні:</em> Подай, Господи (<em>за кожним разом</em>).</p>

<p>Ангела миру, вірного наставника, охоронця душ і тіл наших у Господа просім.</p>

<p>Прощення і відпущення гріхів, і прогрішень наших у Господа просім.</p>

<p>Доброго і пожиточного для душ наших і миру для світу у Господа просім.</p>

<p>Осталий час життя нашого в мирі й покаянні скінчити у Господа просім.</p>

<p>Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><em>Вірні:</em> Тобі, Господи.</p>

<p><em>Священик:</em> Бо ти Бог милости, ласк і чоловіколюбности, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Священик:</em> Мир всім.</p>

<p><em>Вірні:</em> І духові твоєму.</p>

<p><em>Диякон:</em> Голови ваші перед Господом схиліть.</p>

<p><em>Вірні:</em> Тобі, Господи.</p>

<p><em>Священик читає</em>: Господи, Боже наш, що прихилив небо і зійшов на спасіння людського роду! Зглянься на слуг твоїх і на спадкоємство твоє, бо перед тобою, страшним і чоловіколюбним Суддею, слуги твої схилили свої голови і зігнули свої шиї, не від людей очікуючи допомоги, але на твою надіючись милість і твого очікуючи спасіння; тож оберігай їх повсякчасно, і в цей вечір, і в прийдешню ніч збережи від усякого ворога, і від будь-якого зазіхання диявольського, і від думок марних, і спогадів лукавих.</p>

<p><em>Священик:</em> Нехай буде влада царства твого благословенна і дуже прославлена: Отця, і Сина, і Святого Духа, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Після єктенії хор співає стихири на стиховні, глас 4</em></p>

<p><b>Стихири на стиховні</b></p>

<p>(<em>г. 1</em>): Світлий був, Спасе, минулий празник,* світліший же той, що приходить.* Тамтой сповістив ангел, а цей приготував Предтеча;* у попереднім проливалася кров, бо ридав бездітний Вифлеєм,* а цей появляють божественні води* – купіль для багатьох дітей;* тоді зоря звістила мудрецям,* а тепер Отець об'явив тебе світові.* Господи, що воплотився і знову приходиш явно,* – слава тобі!</p>

<p><em>Стих</em>: Тому я згадую тебе в землі Йордану* і Хермону.</p>

<p>(<em>г. 2</em>): Оце Ісус очищується в Йордані,*а радше змиває наші гріхи.* Він бо дійсно приходить христитися,* бажаючи змити Адамів засуд,* і каже до Івана: Прийди, Христителю,* послужи установленню дивного таїнства!* Прийди, негайно простягни твою руку і торкнись голови того,* хто стер голову змієві* і відчинив зачинений гріхом рай,* коли змій підступно намовив скуштувати із забороненого дерева.</p>

<p><em>Стих</em>: Води побачили тебе, Боже,* води побачили тебе, і злякалися.</p>

<p>(<em>г. 3</em>): Світлий був минулий празник,* славніший же нинішній день.* Тоді мудреці поклонилися Спасові,* а тепер слуга охристив Владику;* там пастирі, побачивши його, заграли і зчудувалися,* а тут голос Отця звістив єдинородного Сина.</p>

<p><b>Слава і нині</b> (<em>г. 3</em>): Вся земля хай радіє нині з пророками і гори хай веселяться!* Заверни – як написано – Йордане течію* і злякайся лиця Господнього,* бо це Бог, ставши людиною,* прийшов очистити всіх людей від Адамового гріха.</p>

<p><b>Пісня Симеона</b></p>

<p>Нині відпускаєш слугу твого, Владико,* за твоїм словом у мирі.</p>

<p>Бо побачили очі мої* спасіння твоє;</p>

<p>Що приготував ти* перед усіма народами;</p>

<p>Світло на просвіту поганам,* і славу люду твого, Ізраїля.</p>

<p>Святий Боже, святий Кріпкий, святий Безсмертний, помилуй нас (<em>3 р</em>.).</p>

<p><b>Слава</b> Отцю, і Сину, і Святому Духові,* і нині і повсякчас, і на віки вічні. Амінь.</p>

<p>Пресвята Тройце, помилуй нас;* Господи, очисти гріхи наші;* Владико, прости беззаконня наші;* Святий, завітай і зціли немочі наші імени твого ради.</p>

<p>Господи, помилуй (<em>3 р</em>.).</p>

<p><b>Слава</b> Отцю, і Сину, і Святому Духові.</p>

<p><b>І нині</b> і повсякчас, і на віки вічні. Амінь.</p>

<p>Отче наш, що єси на небесах,* нехай святиться ім’я твоє,* нехай прийде царство твоє,* нехай буде воля твоя, як на небі, так і на землі.* Хліб наш насущний дай нам сьогодні,* і прости нам провини наші,* як і ми прощаємо винуватцям нашим,* і не введи нас у спокусу,* але визволи нас від лукавого.</p>

<p><em>Священик:</em> Бо твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Тропар</em> (<em>г. 4</em>): Правилом віри, взірцем лагідности й учителем стриманости* явила тебе твоєму стадові найвища істина.* Тому придбав ти собі смиренням величність,* а вбозтвом багатство, отче святителю Сильвестре.* Моли Христа Бога, щоб спаслися душі наші.</p>

<p><b>Слава і нині:</b> <em>Тропар передсвяття</em> (<em>г. 4</em>): Готуйся, Завулоне, зодягнись у прикраси, Нефталіме,* Йордане ріко, зупинися* і радісно прийми Владику, що йде христитись.* Веселися, Адаме, з праматір'ю,* і не скривайтесь, як колись у раю,* бачивши вас нагими, він появився,* щоб зодягнути в первісну одежу.* Христос з'явився, бажаючи оновити все творіння.</p>

<p><em>Тоді єктенія</em>:</p>

<p>Помилуй нас, Боже, з великої милости твоєї, молимось тобі, вислухай і помилуй.</p>

<p><em>Хор:</em> Господи, помилуй. <em>(Тричі за кожним разом)</em>.</p>

<p>Ще молимось за святішого вселенського Архиєрея нашого <em>(ім'я)</em>, Папу Римського, і за блаженнішого верховного Архиєпископа нашого Кир <em>(ім'я)</em>, і за преосвященнішого Митрополита нашого Кир <em>(ім'я)</em>, і за боголюбивого Єпископа нашого Кир <em>(ім'я)</em>, [і за всечесніших отців наших Протоархимандрита <em>(ім'я)</em>, Архимандрита <em>(ім'я)</em>, Протоігумена <em>(ім'я)</em> й Ігумена <em>(ім'я)</em>], за тих, що служать і послужили у святому храмі цьому (і в святій обителі цій), за отців наших духовних, і всіх у Христі братів наших.</p>

<p>Ще молимось за Богом бережений народ наш, за правління і за все військо.</p>

<p>Ще молимось за тут присутніх людей, що очікують від тебе великої і багатої милости, за тих, що творять нам милостиню, і за всіх православних християн.</p>

<p><em>Священик:</em> Бо милостивий і чоловіколюбець Бог єси, і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>

<p><em>Хор:</em> Амінь.</p>

<p><b>Середній відпуст</b></p>

<p><em>Диякон:</em> Премудрість.</p>

<p><em>Вірні:</em> Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, тебе величаємо.</p>

<p><em>Священик:</em> Слава тобі, Христе Боже, надіє наша, слава тобі!</p>

<p><em>Вірні:</em> Слава і нині: Господи, помилуй <em>(3 р.)</em>. Благослови.</p>

<p><em>Священик:</em> Христос, істинний Бог наш, молитвами пречистої своєї Матері, святих, славних і всехвальних апостолів, і святого (<em>ім'я, якого є храм</em>), і святого святителя Сильвестра папи Римського, якого пам'ять сьогодні звершуємо і всіх святих, помилує і спасе нас, як благий і чоловіколюбець.</p>

<p><em>Вірні:</em> Амінь.</p>

<p><b>УТРЕНЯ</b></p>

<p><em>Священник в епітрахилі перед св. дверми виголошує</em>: Слава святій, одноістотній, животворній і нероздільній Тройці, завжди, нині і повсякчас, і на віки вічні.</p>

<p><em>Вірні:</em> Амінь.</p>

<p>Слава во вишніх Богу, і на землі мир,* в людях благовоління (<em>3 р</em>.).</p>

<p>Господи, губи мої відкрий,* і уста мої сповістять хвалу твою (<em>2 р</em>.).</p>

<p><b>Псалом 3 (<em>У понеділок</em>)</b></p>

<p>О Господи, як багато моїх ворогів,* багато їх повстало проти мене.</p>

<p>Багато тих, що мені кажуть:* «Нема йому спасіння в Бозі».</p>

<p>Але ти, Господи, щит мій навколо мене,* ти моя слава, підносиш голову мою вгору.</p>

<p>Я голосно візвав до Господа,* і він вислухав мене з гори святої своєї.</p>

<p>Я ліг собі й заснув, і пробудився,* бо Господь мене зберігає.</p>

<p>Я не боюся безлічі людей,* що навколо мене обсіли.</p>

<p>Воскресни, Господи, спаси мене, мій Боже!* По щелепах вдарив ти всіх ворогів моїх, розторощив зуби злих.</p>

<p>У Господа спасіння,* і на твій народ – благословення твоє.</p>

<p><b>Псалом 37 (<em>У вівторок</em>)</b></p>

<p>О Господи, не докоряй мені в твоїм гніві,* і не карай мене в твоїм обуренні.</p>

<p>Бо твої стріли мене прошили,* і рука твоя спустилася на мене.</p>

<p>Нема здорового нічого на моїм тілі з-за гніву твого;* немає цілого нічого в моїх костях із-за гріху мого.</p>

<p>Бо мої провини голову мою перевищили,* немов важкий тягар, що тяжить над мою силу.</p>

<p>Смердять, загнивши, мої рани,* задля мого нерозуму.</p>

<p>Принижений, зігнувсь я вельми,* повсякденно сумний ходжу я.</p>

<p>Бо нутро моє повне жару,* і здорового нема нічого на моїм тілі.</p>

<p>Зомлів я, розбитий понад міру,* і скиглю від стогону серця мого.</p>

<p>О Господи, перед тобою все моє бажання,* і стогін мій від тебе не скритий.</p>

<p>Серце моє розколотилось, сила мене полишила,* і навіть очей моїх світло, – і того вже нема в мене.</p>

<p>Друзі мої та приятелі далекі від моєї рани,* і родичі мої стоять оподаль.</p>

<p>І ті, що на моє життя зазіхають, тенета наставляють,* і ті, що бажають мені нещастя, говорять про погибель, увесь час міркують лукаве.</p>

<p>Я, немов глухий, не чую,* і як німий, що уст своїх не відкриває.</p>

<p>Я став, немов людина, що не чує,* в устах якої одвіту немає.</p>

<p>На тебе бо, о Господи, я уповаю,* ти вислухаєш мене, Господи, мій Боже.</p>

<p>Кажу бо: Нехай не втішаються наді мною, як захитається моя нога,* нехай не несуться проти мене.</p>

<p>Я бо ось-ось уже маю впасти,* і біль мій передо мною завжди.</p>

<p>Я бо провину мою визнаю,* і гріхом моїм журюся.</p>

<p>А ті, що без причини зо мною ворогують, ростуть на силі,* чимало тих, що мене безпідставно ненавидять.</p>

<p>І ті, що злом оддячують за добро,* вони проти мене, бо я про добро дбаю.</p>

<p>Не покидай мене, о Господи,* не віддаляйся від мене, мій Боже.</p>

<p>Поспіши мені на допомогу,* Господи, моє спасіння.</p>

<p><b>Псалом 62 (<em>У середу</em>)</b></p>

<p>Боже, ти Бог мій!* Тебе шукаю пильно.</p>

<p>Тебе душа моя прагне,* тебе бажає тіло моє в землі сухій, спраглій і безводній.</p>

<p>Отак і я у святині тебе виглядаю:* побачити силу твою й твою славу.</p>

<p>Бо твоя милість ліпша від життя,* уста мої славитимуть тебе.</p>

<p>Отак буду тебе хвалити поки життя мого,* у твоїм імені здійматиму мої руки.</p>

<p>Душа моя насититься, немов туком та оливою,* уста мої веселим голосом хвалитимуть тебе.</p>

<p>Коли згадаю на моїй постелі тебе,* під час нічних чувань розмишлятиму про тебе.</p>

<p>Бо ти прийшов мені на допомогу,* і в тіні крил твоїх я ликуватиму.</p>

<p>Душа моя до тебе лине,* мене підтримує твоя правиця.</p>

<p>Ті ж, які чигають на мою душу,* зійдуть у безодні підземні.</p>

<p>Їх віддадуть мечеві на поталу,* вони шакалів здобиччю стануть.</p>

<p>А цар возвеселиться в Бозі, хвалитиметься кожен, хто ним клянеться,* уста бо тих, що неправду кажуть, будуть закриті.</p>

<p>Слава Отцю, і Сину, і Святому Духові, і нині і повсякчас, і на віки віків. Амінь.</p>

<p>Алилуя, алилуя, алилуя, слава Тобі, Боже. <em>Тричі, без поклонів</em>. </p>

<p>Господи, помилуй. <em>Тричі</em>. Слава, і нині:</p>

<p><b> Псалом 87 (<em>У четвер</em>) </b></p>

<p>Господи, Боже мого спасіння,* я вдень кличу, і вночі перед тобою скаржусь.</p>

<p>Нехай прийде перед твоє обличчя моя молитва!* Прихили своє вухо до мого благання.</p>

<p>Душа бо моя наситилася горем,* і життя моє наблизилося до шеолу.</p>

<p>Мене залічено до тих, що сходять у яму.* Я став як чоловік, що допомоги не має.</p>

<p>Поміж мерцями моє ложе, немов убиті, що лежать у могилі,* що їх не згадуєш уже більше, що їх відтято від руки твоєї.</p>

<p>Поклав ти мене в глибоку яму,* у темряву та безодню.</p>

<p>Тяжить на мені твій гнів,* і всіма хвилями твоїми гнітиш мене.</p>

<p>Ти віддалив від мене моїх друзів,* зробив мене для них осоружним, мене замкнули, і я не можу вийти.</p>

<p>Очі мої знемоглися від печалі;* до тебе, Господи, щодня взиваю, до тебе простягаю мої руки.</p>

<p>Хіба для мертвих робиш чуда?* Хіба то тіні встануть, щоб тебе хвалити?</p>

<p>Хіба звіщатимуть у могилі твою милість,* у пропасті глибокій − твою вірність?</p>

<p>Хіба чуда твої в темряві будуть відомі,* і твоя ласка в землі забуття?</p>

<p>Ось чому, Господи, до тебе я взиваю,* і моя молитва вранці йде тобі назустріч.</p>

<p>Чому, Господи, відкинув ти мою душу,* чому ховаєш своє обличчя від мене?</p>

<p>Я безталанний і конаю змалку,* я перебув страх твій − і умліваю.</p>

<p>Твій палкий гнів пронісся наді мною,* твої страхіття мене погубили.</p>

<p>Увесь час вони оточують мене, мов води,* усі разом мене обступили.</p>

<p>Ти віддалив від мене товариша і друга,* а із знайомих у мене тільки темінь.</p>

<p><b>Псалом 102 (<em>У п'ятницю</em>)</b></p>

<p>Благослови, душе моя, Господа,* і все нутро моє − його святе ім'я.</p>

<p>Благослови, душе моя, Господа,* і не забувай усіх добродійств його ніколи.</p>

<p>Він прощає всі твої провини,* зціляє всі твої недуги.</p>

<p>Він визволяє життя твоє від ями,* вінчає тебе ласкою і милосердям.</p>

<p>Він насичує твій похилий вік добром,* і оновляється, як орел, твоя юність.</p>

<p>Господь творить правосуддя,* і суд усім прибитим. Він показав Мойсееві свої дороги,* синам Ізраїля діла свої.</p>

<p>Милосердний Господь і добрий,* повільний до гніву й вельми милостивий.</p>

<p>Не буде вічно він обурюватися,* і не буде гніватись повіки.</p>

<p>Не за гріхами нашими учинив він із нами,* і не за провинами нашими відплатив він нам.</p>

<p>Бо як високо небо над землею,* така велика його милість над тими, що його бояться.</p>

<p>Він знає з чого ми зліплені,* він пам'ятає, що ми порох.</p>

<p>Чоловік бо – дні його, немов билина,* квітне, і мов квітка в полі.</p>

<p>Потягне над ним вітер, і його немає,* і місце, де він був, його не впізнає вже більше.</p>

<p>Милість же Господня від віку й до віку* над тими, що його бояться.</p>

<p>І справедливість його над дітьми дітей тих,* що бережуть його союз і про заповіді його пам’ятають, щоб їх виконувати.</p>

<p>Господь на небі утвердив престол свій,* і царство його всім володіє.</p>

<p>Благословіте Господа, всі ангели його,* могутні силою, ви, що виконуєте його слово, – покірні голосові його слова.</p>

<p>Благословіте Господа, всі його небесні сили,* слуги його, що чините його волю.</p>

<p>Благословіте Господа, усі його твори, по всіх місцях його правління.* Благослови, душе моя, Господа!</p>

<p><b>Псалом 142 (<em>У суботу й неділю</em>)</b></p>

<p>О Господи, почуй мою молитву,* у твоїй вірності нахили вухо своє до мольби моєї; вислухай мене в твоїй правді.</p>

<p>І не входь у суд із твоїм слугою,* бо ніхто з живих не виправдається перед тобою.</p>

<p>Бо мою душу гонить ворог, життя моє топче в Землю,* він оселює мене в пітьмі, як давно померлих.</p>

<p>Дух мій тривожиться в мені* і серце моє жахається в мені всередині.</p>

<p>Я згадую дні давні,* роздумую над усіма вчинками твоїми і над ділами рук твоїх міркую.</p>

<p>До тебе простягаю мої руки;* моя душа, мов спрагла земля, тебе жадає.</p>

<p>Вислухай мене скоро, Господи, бо знемагає дух мій.* Не крий твого обличчя від мене, щоб я не став, як ті, що сходять у яму.</p>

<p>Дай мені вранці відчути твою милість, бо я на тебе покладаюсь.* Вкажи мені дорогу, якою слід мені ходити, бо до тебе я підношу мою душу.</p>

<p>Спаси мене, Господи, від ворогів моїх* – бо до тебе прибігаю.</p>

<p>Навчи мене творити твою волю, бо ти Бог мій.* Нехай твій добрий дух веде мене по рівній землі.</p>

<p>Живи мене, о Господи, імени твого ради,* у справедливості твоїй виведи з скорботи мою душу.</p>

<p>І в гніві твоєму знищ моїх супротивників.* І вигуби всіх гнобителів душі моєї, бо я твій слуга.</p>

<p><b>Слава</b> Отцю, і Сину, і Святому Духові: </p>

<p><b>І нині</b> і повсякчас, і на віки вічні. Амінь. Алилуя, алилуя, алилуя: Слава тобі, Боже! (<em>3 р</em>.).</p>

<p><b>Утренні молитви</b></p>

<p><em>Під час рецитування псалмів, священик читає потиху перед св. дверми оці молитви:</em></p>

<p>1. Дякуємо тобі, Господи, Боже наш, що підняв нас із постелі нашої і вклав в уста наші слово хвали, щоб поклонятися і призивати ім'я твоє святе. Ми умоляємо твоє милосердя, яке ти завжди виявляв у нашому житті. Пошли поміч свою людям, що стоять перед лицем святої слави твоєї і дожидають від тебе багатої милости; і дай нам, що зо страхом і любов'ю завжди тобі служимо, хвалити несказанну твою доброту. Бо тобі належить усяка слава, честь і покління: Отцю, і Сину, і Святому Духові, нині і повсякчас, і на віки вічні. Амінь.</p>

<p>2. Від ночі лине дух наш до тебе, Боже, бо світлом є повеління твої на землі. Навчи нас у страсі твоєму виконувати правду й добро, бо тебе славимо як правдивого Бога нашого. Прихили вухо своє і вислухай нас, і пом'яни, Господи, тих, що є та що моляться з нами, всіх по імені, і спаси їх силою твоєю. Благослови людей твоїх і освяти спадкоємство твоє: мир світові твоєму даруй, церквам твоїм, священикам, владі, і всім людям. Хай благословиться і прославляється всечесне і величне ім'я твоє, Отця, і Сина, і Святого Духа, нині і повсякчас, і на віки вічні. Амінь.</p>

<p>3. Від ночі лине дух наш до тебе, Боже, бо світлом є повеління твої. Навчи нас, Боже, правди твоєї, заповідей твоїх і виправдань твоїх. Просвіти наші духовні очі, щоб ми не заснули в гріхах на смерть. Віджени всяку мряку від сердець наших, даруй нам сонце правди і охорони життя наше знаменням і печаттю Святого твого Духа. Направ стопи наші на шлях мирний, дай нам бачити ранішній день у радості, щоб ми тобі засилали ранішні молитви, бо твоє є володіння і твоє є царство і сила, і слава Отця, і Сина, і Святого Духа, нині і повсякчас, і на віки вічні. Амінь.</p>

<p>4. Владико, Боже святий і неосяжний, що казав із темряви світлові засіяти, що заспокоїв нас у нічному сні й підвів до величання і моління твоєї доброти! Ти, що даєш себе умолити задля свого милосердя, прийми і нині нас, що поклоняємося тобі й по силі дякуємо тобі; і даруй нам те, чого просимо задля спасіння. Вчини нас синами світла і дня та спадкоємцями вічних твоїх дібр. Пом'яни, Господи, за багатством ласк твоїх усіх людей, що є і моляться з нами, і всю братію нашу на землі й на морі, і на всякому місці володіння твого, що потребують твоєї любови й помочі. Усім вияви велику твою милість, щоб спасенні, як душею так і тілом, завжди перебували й відважно славили чудне й благословенне ім'я твоє, бо ти Бог милости і ласк, і любови, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>5. Скарбе добра, джерело невисихаюче, Отче святий, чудотворче всесильний і вседержителю! Усі тобі поклоняємося і тобі молимося та твої милості і твої ласки призиваємо на поміч і на заступництво нашій смиренності. Пом'яни, Господи, слуг твоїх, прийми від усіх нас ранішні моління, як кадило перед тобою; ні одного з нас не вчини нездатним, але всіх нас зберігай ласками твоїми. Пом'яни, Господи, тих, що чувають і співають на славу твою і єдинородного твого Сина і Бога нашого, і Святого твого Духа. Будь їм помічником і заступником; прийми їх молитви на наднебесний і духовний твій жертовник, бо ти Бог наш, і Тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>6. Дякуємо тобі, Господи, Боже спасіння нашого, бо ти все робиш для добра життя нашого, щоб ми завжди на тебе споглядали, Спасителю й Доброчинцю душ наших. Бо ти дав спокій нам у час минулої ночі й підвів нас, щоб ми поклонялися величному імені твоєму. Тому молимо тебе, Господи: Дай нам ласку й силу, щоб ми стали гідними співати тобі розумно й молитися безупинно та в страсі і тремтінні над нашим спасінням працювали, при заступництві Христа твого. Пом'яни, Господи, і тих, що вночі до тебе кличуть. Вислухай їх і помилуй, і круши під ноги їх невидимих і войовничих ворогів. Бо ти Цар миру і Спас душ наших, і тобі славу віддаємо: Отцю і Сину, і Святому Духові, нині і повсякчас, і на віки вічні. Амінь.</p>

<p>7. Боже й Отче Господа нашого Ісуса Христа! Ти підніс нас з постелі нашої і зібрав на годину молитви. Дай нам ласку відкрити уста наші і прийми наші подяки, що в наших силах, і навчи нас установ твоїх. Бо молитися як слід не вміємо, якщо ти, Господи, святим твоїм Духом не навчиш нас. Тому молимося тобі: Даруй і прости, якщо ми згрішили аж дотеперішньої години словом або ділом, або думкою, добровільно або недобровільно. Бо коли на провини будеш дивитися, Господи, Господи, то хто встоїться, бо в тебе є прощення. Ти один святий, допоміжник сильний, захисник життя нашого, і тебе ми завжди оспівуватимемо. Нехай буде сила Царства твого завжди благословенна і вельми прославлювана: Отця, і Сина, і Святого Духа, нині і повсякчас, і на віки вічні. Амінь.</p>

<p>8. Господи, Боже наш, що сонну неміч забрав від нас і покликав нас візванням святим, щоб і вночі підносити руки наші і прославляти тебе за справедливі твої присуди. Прийми благання наші, моління, визнавання, нічні служби і даруй нам, Боже, віру бездоганну, надію впевнену, любов нелицемірну. Благослови наші входи й виходи, вчинки, слова, діла й думки; і дай нам дочекатися початку дня, нам, що хвалять й оспівують, і благословлять добрість твоєї несказанної сили, щоб було благословенне твоє пресвяте ім'я і прославлене твоє царство: Отця, і Сина, і Святого Духа, нині і повсякчас, і на віки вічні. Амінь.</p>

<p>9. Господи, Боже наш! Ти за покаяння дарував людям відпущення, нам же, як образ пізнання і визнання гріхів, показав покаяння і прощення пророка Давида. Тож, Владико, помилуй з великої милости твоєї нас, що в чимало великих гріхів впали, і по багатстві ласк твоїх очисти беззаконня наші, бо перед тобою згрішили ми, Господи, що невідомі й таємні речі серця людського знаєш, і єдиний ти маєш владу прощати гріхи. Серце ж чисте вчини в нас і Духом владичним утверди нас, і радість спасіння твого яви нам. Не відкинь нас від лиця твого, але дозволь, як Добрий і Чоловіколюбець, аж до останнього нашого віддиху появляти тобі жертву справедливости й приноси на святих твоїх жертовниках, милістю і ласками і чоловіколюб'ям єдинородного Сина твого, з яким ти є благословенний з пресвятим, добрим і животворним твоїм Духом, нині й повсякчас, і на віки вічні. Амінь.</p>

<p>10. Боже, Боже наш! Ти сотворив розумні й духовні сили своєю волею. Тебе просимо й тобі молимося: Прийми наші посильні величання з усіма твоїми творіннями і збагати щедрими даруваннями твоєї ласки. Бо перед тобою згинається всяке коліно: на небі, на землі й під землею, і все, що живе, і все створіння оспівує неосяжну твою славу, бо ти Бог правдивий і вельми милостивий. Тебе бо хвалять усі небесні сили, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>11. Хвалимо, співаємо, благословимо і дякуємо тобі, Боже батьків наших, бо ти забрав тінь нічну і явив нам знову світло денне. Молимо твою добрість: Милостивий будь для нас грішних і прийми молитву нашу задля великої твоєї ласкавости, бо ми прибігаємо до тебе, милостивого і всемогутнього Бога. Ти, що засвітив у серцях наших правдиве сонце справедливости твоєї! Просвіти розум наш і почування всі зберігай, щоб, як у день, ходили ми пристойно шляхом заповідей твоїх і дійшли до життя вічного, і стали гідними насолоджуватися недоступним твоїм світлом. Бо в тебе є джерело життя, ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p><em>Після псалмів священик вертається до святилища і стає перед престолом, а диякон виходить перед св. двері й виголошує єктенію. Якщо нема диякона, священик сам виголошує єктенію перед св. дверми.</em></p>

<p><b>Єктенія</b></p>

<p>В мирі Господеві помолімся.</p>

<p><em>Вірні:</em> Господи, помилуй <em>(за кожним разом)</em>.</p>

<p>За мир з висот і спасіння душ наших, Господеві помолімся.</p>

<p>За мир всього світу, добрий стан святих Божих Церков і з'єднання всіх, Господеві помолімся.</p>

<p>За святий храм цей і тих, що з вірою, побожністю і страхом Божим входять до нього, Господеві помолімся.</p>

<p>За святішого вселенського Архиєрея нашого <em>(ім'я)</em>, Папу Римського, Господеві помолімся.</p>

<p>За блаженнішого верховного Архиєпископа нашого Кир <em>(ім'я)</em>, і за преосвященнішого Митрополита нашого Кир <em>(ім'я)</em>, і за боголюбивого Єпископа нашого Кир <em>(ім'я)</em>, чесне пресвітерство, у Христі дияконство, за ввесь причет і людей, Господеві помолімся.</p>

<p>За Богом бережений народ наш, за правління і все військо, Господеві помолімся.</p>

<p>За місто це (<em>або</em> за село це, <em>або</em> за святу обитель цю), і за кожне місто, країну і за тих, що вірою живуть у них, Господеві помолімся.</p>

<p>За добре поліття, за врожай плодів земних і часи мирні, Господеві помолімся.</p>

<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>

<p>Щоб визволитися нам від усякої скорби, гніву і нужди, Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один і одного, і все життя наше Христу Богові віддаймо.</p>

<p><em>Вірні:</em> Тобі, Господи.</p>

<p><em>Священик:</em> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Після єктенії хор співає Бог Господь... (Пс. 117) на голос 4:</em></p>

<p>Бог – Господь, і явився нам; благословен, хто йде в ім'я Господнє.</p>

<p><em>Стих:</em> Прославляйте Господа, бо він добрий, бо милість його вічна.</p>

<p><em>Стих:</em> Вони навколо обступили мене, але я ім'ям Господнім переможу їх.</p>

<p><em>Стих:</em> Я не вмру, а житиму і розказуватиму про діла Господні!</p>

<p><em>Стих:</em> Камінь, яким знехтували будівничі, став головним на розі. Від Господа це сталось, і дивне воно в очах наших.</p>

<p><em>Тропар</em> (<em>г. 4</em>): Правилом віри, взірцем лагідности й учителем стриманости* явила тебе твоєму стадові найвища істина.* Тому придбав ти собі смиренням величність,* а вбозтвом багатство, отче святителю Сильвестре.* Моли Христа Бога, щоб спаслися душі наші.</p>

<p><b>Слава і нині:</b> <em>Тропар передсвяття</em> (<em>г. 4</em>): Готуйся, Завулоне, зодягнись у прикраси, Нефталіме,* Йордане ріко, зупинися* і радісно прийми Владику, що йде христитись.* Веселися, Адаме, з праматір'ю,* і не скривайтесь, як колись у раю,* бачивши вас нагими, він появився,* щоб зодягнути в первісну одежу.* Христос з'явився, бажаючи оновити все творіння.</p>

<p><em>По тропарях співаємо сідальні. Після першого стихослов'я</em></p>

<p><em>Диякон або священик:</em> Ще і ще в мирі Господеві помолімся.</p>

<p><em>Вірні:</em> Господи, помилуй.</p>

<p>Заступи, спаси, помилуй і охорони нас, Боже, твоєю благодаттю.</p>

<p><em>Вірні:</em> Тобі, Господи.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><em>Священик: </em>Бо Твоя влада і Твоє єсть царство і сила, і слава Отця, і Сина, і Святого Духа ...</p>

<p>(<em>г. 1</em>): Чоловіколюбче, Ісусе мій!* Одягнувшись у мою вбогість, ти прийшов* і, приєднавшись до слуг, просив від слуги хрищення.* Побачивши тебе, Іван закликав:* Як мені тебе христити, преблагий Боже,* що не маєш жодного пороку?</p>

<p><b>Слава і нині</b>: У своїй доброті приходить Христос до течій ріки Йордану* і в них благодаттю хоче здійснити наше оновлення.* Прийми його з радістю, божественний Предтече,* і обмий у водах того,* хто цього собі забажав – єдиного Чоловіколюбця.</p>

<p><em>Після другого стихослов'я </em></p>

<p><em>Диякон або священик:</em> Ще і ще в мирі Господеві помолімся.</p>

<p><em>Вірні:</em> Господи, помилуй.</p>

<p>Заступи, спаси, помилуй і охорони нас, Боже, твоєю благодаттю.</p>

<p><em>Вірні:</em> Тобі, Господи.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><em>Священик: </em>Бо благий і Чоловіколюбець Бог єси і Тобі славу возсилаємо Отцю, і Сину, і Святому Духові ...</p>

<p>(<em>г. 4, подібний: Негайно поспіши</em>): Пребагатий, з великого милосердя, ставши вбогим,* захотів збагатити нас, що стали бідними, задля давньої нестриманости.* Він приходить, щоб увійти в Йорданові хвилі і явно христитися від Івана.* Оспівуймо, вірні, його велике смирення.</p>

<p><b>Слава і нині</b>: Сьогодні сповнилося слово пророка Ісаї:* Приготуйте Господню дорогу, вирівняйте стежки його!* Бо ось заграла пустинелюбна сурма,* скликаючи всіх, як прорік великий Іван.* Тому зберімся разом, і побачимо преславні речі.</p>

<p><b>Псалом 50</b></p>

<p>Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>

<p>Обмий мене повнотою з беззаконня мого,* і від гріха мого очисти мене.</p>

<p>Бо беззаконня моє я знаю,* і гріх мій є завжди передо мною.</p>

<p>Проти тебе єдиного я згрішив* і перед тобою зло вчинив;</p>

<p>То й правий ти в словах твоїх* і переможеш, коли будеш судити.</p>

<p>Це бо в беззаконнях я зачатий,* і в гріхах породила мене мати моя.</p>

<p>Це бо істину полюбив єси,* невідоме й таємне мудрости своєї явив ти мені.</p>

<p>Окропи мене іссопом, і очищуся,* обмий мене, і стану біліший від снігу.</p>

<p>Дай мені відчути радість і веселість,* зрадіють кості сокрушені.</p>

<p>Відверни лице твоє від гріхів моїх,* і всі беззаконня мої очисти.</p>

<p>Серце чисте створи в мені, Боже,* і духа правого обнови в нутрі моєму.</p>

<p>Не відкинь мене від лиця твого,* і Духа твого Святого не відійми від мене.</p>

<p>Поверни мені радість спасіння твого,* і духом владичним утверди мене.</p>

<p>Вкажу беззаконним дороги твої,* і нечестиві до тебе навернуться.</p>

<p>Визволь мене від вини крови, Боже, Боже спасіння мого,* і язик мій радісно прославить справедливість твою.</p>

<p>Господи, губи мої відкрий,* і уста мої сповістять хвалу твою.</p>

<p>Бо якби ти жертви захотів, дав би я,* та всепалення не миле тобі.</p>

<p>Жертва Богові – дух сокрушений,* серцем сокрушеним і смиренним Бог не погордить.</p>

<p>Ущаслив, Господи, благоволінням твоїм Сіон,* і нехай відбудуються стіни єрусалимські.</p>

<p>Тоді вподобаєш собі жертву правди, приношення і всепалення;* тоді покладуть на вівтар твій тельців.</p>

<p><em>Диякон:</em> Богородицю і Матір Світла піснями звеличаймо.</p>

<p><em>Вірні:</em> Величає душа моя Господа,* і дух мій радіє в Бозі, Спасі моїм.</p>

<p>Чеснішу від херувимів,* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо. (<em>Після кожного стиха</em>).</p>

<p>Бо він зглянувся на покору слугині своєї,* ось бо віднині ублажатимуть мене всі роди.</p>

<p>Велике бо вчинив мені Всемогутній, і святе ім'я його.* Милосердя його з роду в рід на тих, які бояться його.</p>

<p>Він виявив потугу рамени свого,* розвіяв гордих у задумах їхніх сердець.</p>

<p>Могутніх скинув з престолів, підняв угору смиренних;* наситив благами голодних, багатих же відіслав з порожніми руками.</p>

<p>Він пригорнув Ізраїля, слугу свого, згадавши своє милосердя,* як обіцяв був батькам нашим – Авраамові і його потомству повіки.</p>

<p><b>Канон</b> – Пісня 9</p>

<p><em>Ірмос</em> (<em>г. 2</em>): <b>Від Бога – Бога Слово, що несказанною мудрістю прийшло обновити Адама,* який через їдження низько впав у тлінність,* і задля нас несказанно воплотилось від святої Діви,* – вірні, єдиномудрими піснями величаймо.</b></p>

<p><em>Стих</em>: Слава тобі, Боже наш, слава тобі.</p>

<p>Іван побачивши тебе, як ти, Доброчинцю, прийшов* і просив смиренно від нього хрищення, здивувався,* бо застрашений не смів ніяк діткнутися рукою того,* хто доторкається усіх гір, і вони димують.</p>

<p><em>Стих</em>: Слава тобі, Боже наш, слава тобі.</p>

<p>Як чудова ластівка, що звіщає духовну весну,* так з'явився Христитель тим,* які перебували серед зими безмірних гріхів* та постійно зазнавали бурі лукавих пристрастей і злих духів.</p>

<p><b>Слава і нині</b>: Богородице Діво, що доброго Бога й Господа народила,* зілляй свої дари на пригноблену гріхами мою душу.</p>

<p><b>Катавасія</b> – <em>Ірмос </em>(<em>г. 2</em>): Жоден язик неспроможний благохвалити тебе достойно,* ані жодний ум, навіть надлюдський, неспроможний тебе славити, Богородице.* Бувши доброю, прийми нашу віру,* бо нашу божественну любов ти знаєш.* Ти – провідниця християн, і тебе прославляємо.</p>

<p><em>Після канону, співаємо </em>Достойно<em> та Світильні.</em></p>

<p><b>Достойно</b></p>

<p>(<em>г. 6</em>) Достойно є воістину* величати блаженною тебе, Богородицю,* всеблаженну і пренепорочну і Матір Бога нашого.* Чеснішу від херувимів* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо.</p>

<p><b>Світильний</b>: Голос вопіющого прогомонів,* тож радійте гори, ликуй роде людський,* бо Слово безначальне прийняло людське тіло* і прийшло христитися з рук,* що їх створило,* затоплюючи в Йордані гріх світу.</p>

<p><b>Псалом 148</b></p>

<p>Хваліте Господа з неба,* хваліте його на висотах.</p>

<p>Хваліте його, всі ангели його,* хваліте його, всі воїнства небесні.</p>

<p>Хваліте його, ви − сонце й місяцю,* хваліте його, всі ясні зорі.</p>

<p>Хваліте його, ви – небеса небес* і води, що над небесами.</p>

<p>Нехай вони ім'я Господнє хвалять,* бо він повелів, і створились.</p>

<p>Поставив їх на віки вічні* і дав закон, що не перейде.</p>

<p>Хваліте Господа з землі,* кити і всі морські безодні;</p>

<p>Вогонь і град, сніг і туман,* і буйний вітер, який виконує його слово;</p>

<p>Гори й усі пагорби,* садовина й усі кедри;</p>

<p>Звір дикий і скот усілякий,* гад і птах крилатий;</p>

<p>Царі землі й усі народи,* князі й усі земні судді;</p>

<p>Хлопці й дівчата,* старі разом з юнацтвом.</p>

<p>Нехай ім'я Господнє хвалять, високе бо ім'я його єдине.* Велич його понад землю й небо.</p>

<p>Він підняв ріг народу свого.* Хвала всім його святим, синам Ізраїля, народові, що йому близький.</p>

<p><b>Псалом 149</b></p>

<p>Співайте Господеві нову пісню,* а хвалу йому на зборі праведників.</p>

<p>Нехай Ізраїль своїм Творцем радіє,* нехай своїм царем сини Сіону веселяться.</p>

<p>Нехай хвалять ім'я його танком,* при бубні й при гарфі нехай йому співають.</p>

<p>Господь бо ласкавий до народу свого,* оздоблює перемогою покірних.</p>

<p>Нехай торжествують праведні у славі,* на своїх ложах нехай ликують.</p>

<p>Нехай хвала Божа буде на устах у них,* і двосічний меч у руці в них.</p>

<p>Щоб між народами вчинити відплату,* між племенами – покарання.</p>

<p>Щоб їхніх царів закути в кайдани,* а їхніх вельмож – у залізні окови.</p>

<p>Щоб суд написаний над ними вчинити.* Це слава всіх його преподобних.</p>

<p><b>Псалом 150</b></p>

<p>Хваліте Бога у святині його,* хваліте його у твердині сили його.</p>

<p>Хваліте його за його подвиги великі,* хваліте його в його величі безмежній.</p>

<p>Хваліте його звуком рогу,* хваліте його на гарфі й на гуслах.</p>

<p>Хваліте його на бубні й танком,* хваліте його на струнах і сопілці.</p>

<p>Хваліте його на дзвінких цимбалах, хваліте його на гучних цимбалах.* Усе, що живе, нехай хвалить Господа.</p>

<p><b>Мале славослов'я</b></p>

<p><em>Священик:</em> Слава тобі, що Світло нам показав!</p>

<p><em>Вірні:</em> Слава во вишніх Богу, і на землі мир,* в людях благовоління.</p>

<p>Хвалимо тебе, благословимо тебе, кланяємось тобі,* славимо тебе, дякуємо тобі заради великої твоєї слави.</p>

<p>Господи, царю небесний, Боже, Отче вседержителю,* Господи, Сину єдинородний, Ісусе Христе, і Святий Душе.</p>

<p>Господи, Боже, Агнче Божий, Сину Отця,* що береш гріхи світу, помилуй нас.</p>

<p>Ти, що береш гріхи світу,* прийми нашу молитву. Ти, що сидиш по правиці Отця,* помилуй нас.</p>

<p>Ти бо один лише святий, ти єдиний Господь, Ісус Христос,* на славу Бога Отця. Амінь.</p>

<p>Щодня буду тебе благословити* і хвалити ім'я твоє на віки вічні.</p>

<p>Господи, ти був нам пристановищем* по всі роди.</p>

<p>Молюсь: Господи, змилуйся надо мною,* вилікуй мою душу, бо гріх мій − перед тобою.</p>

<p>Господи, до тебе я прибігаю,* навчи мене творити твою волю, бо ти Бог мій.</p>

<p>Бо в тебе є джерело життя,* у твоїм світлі побачимо світло.</p>

<p>Добавляй ласку тим,* що визнають тебе.</p>

<p>Сподоби, Господи, сьогодні* без гріха зберегтися нам.</p>

<p>Благословенний ти, Господи, Боже Отців наших,* і хвальне, і прославлене ім'я твоє навіки. Амінь.</p>

<p>Нехай буде, Господи, милість твоя на нас,* бо ми надіємось на тебе.</p>

<p>Благословенний ти, Господи,* навчи мене установ твоїх.</p>

<p>Благословенний ти, Владико,* врозуми мене установами твоїми.</p>

<p>Благословенний ти, Святий,* просвіти мене установами твоїми.</p>

<p>Господи, милість твоя повіки,* не покидай діло рук твоїх.</p>

<p>Тобі належить хвала,* тобі належить пісня.</p>

<p>Тобі належить слава:* Отцю, і Сину, і Святому Духові:</p>

<p>Нині і повсякчас,* і на віки вічні. Амінь.</p>

<p><em>Тоді диякон виголошує єктенію:</em></p>

<p>Сповнім ранішню молитву нашу Господеві.</p>

<p><em>Вірні:</em> Господи, помилуй.</p>

<p>Заступи, спаси, помилуй і охорони нас, Боже, твоєю благодаттю.</p>

<p><em>Вірні:</em> Господи, помилуй.</p>

<p>Дня всього досконалого, святого, мирного і безгрішного у Господа просім.</p>

<p><em>Вірні:</em> Подай, Господи (<em>за кожним разом</em>).</p>

<p>Ангела миру, вірного наставника, охоронця душ і тіл наших у Господа просім.</p>

<p>Прощення і відпущення гріхів і прогрішень наших у Господа просім.</p>

<p>Доброго і пожиточного для душ наших і миру для світу у Господа просім.</p>

<p>Осталий час життя нашого в мирі й покаянні скінчити у Господа просім.</p>

<p>Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><em>Вірні:</em> Тобі, Господи.</p>

<p><em>Священик:</em> Бо ти Бог милости, ласк і чоловіколюбности, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Священик:</em> Мир всім.</p>

<p><em>Вірні:</em> І духові твоєму.</p>

<p><em>Диякон:</em> Голови ваші перед Господом схиліть.</p>

<p><em>Вірні:</em> Тобі, Господи.</p>

<p><em>Священик читає</em>: Господи святий, ти на висоті живеш і всевидючим оком твоїм споглядаєш на всяке створіння! Перед тобою схилили ми голови, душі й тіла, і молимося до тебе, Святий святих: Простягни руку твою невидиму від святого житла твого і благослови всіх нас; а якщо ми де в чому згрішили добровільно чи недобровільно, як добрий і чоловіколюбний Бог, прости і даруй нам земні й небесні добра твої:</p>

<p><em>Виголошення</em>: Бо до тебе належить милувати і спасати нас, Боже наш, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>

<p><em>Вірні:</em> Амінь.</p>

<p>Стихири на стиховні</p>

<p>(<em>г. 6, самоподібний</em>): Ангельські хори, поспішайте,* з Вифлеєму до вод Йорданових!* Спіши й ти, Іване, залишивши пустиню!* Радій, ріко, і приготуйся,* а вся земля нехай веселиться,* бо Христос, як добросердий, іде змити гріх Адама.</p>

<p><em>Стих</em>: Тому я згадую тебе в землі Йордану* і Хермону.</p>

<p>З чистими устами і душами обмитими,* лишивши Вифлеєм,* прийдіть духом, усі земні покоління,* з Христом на Йордан* і заспівайте йому весело, промовляючи з вірою:* Благословенний ти, що прийшов, Боже наш, – слава тобі!</p>

<p><em>Стих</em>: Води побачили тебе, Боже,* води побачили тебе – і злякалися.</p>

<p>Велике і страшне це таїнство!* Бог уподібнився до людей* і, цілком не знаючи гріха,* як винуватець, просить нині Івана,* щоб його христив у Йордані.* Благословенний ти, що прийшов, Боже* наш, – слава тобі!</p>

<p><b>Слава і нині</b>: Квіт Давидів від Діви, Христос,* прийшов нині на Йорданові хвилі,* щоб водою змити гріхи прародича.* Ликуй, Адаме, і веселися Єво!* Небо хай тішиться, а ми, люди, скажімо:* Благословенний ти, що прийшов, Боже наш, слава тобі!</p>

<p><em>Після стиховні читаємо:</em></p>

<p>Добре воно – прославляти Господа, і співати імені твоєму, Всевишній.</p>

<p>Звіщати вранці милість твою, і ночами – твою вірність.</p>

<p>Святий Боже, святий Кріпкий, святий Безсмертний, помилуй нас (<em>3 р</em>.).</p>

<p><b>Слава</b> Отцю, і Сину, і Святому Духові,* і нині і повсякчас, і на віки вічні. Амінь.</p>

<p>Пресвята Тройце, помилуй нас;* Господи, очисти гріхи наші;* Владико, прости беззаконня наші;* Святий, завітай і зціли немочі наші імени твого ради.</p>

<p>Господи, помилуй (<em>3 р</em>.).</p>

<p><b>Слава</b> Отцю, і Сину, і Святому Духові.</p>

<p><b>І нині</b> і повсякчас, і на віки вічні. Амінь.</p>

<p>Отче наш, що єси на небесах,* нехай святиться ім’я твоє,* нехай прийде царство твоє,* нехай буде воля твоя, як на небі, так і на землі.* Хліб наш насущний дай нам сьогодні,* і прости нам провини наші,* як і ми прощаємо винуватцям нашим,* і не введи нас у спокусу,* але визволи нас від лукавого.</p>

<p><em>Священик:</em> Бо твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><em>Вірні:</em> Амінь.</p>

<p><em>Тропар</em> (<em>г. 4</em>): Правилом віри, взірцем лагідности й учителем стриманости* явила тебе твоєму стадові найвища істина.* Тому придбав ти собі смиренням величність,* а вбозтвом багатство, отче святителю Сильвестре.* Моли Христа Бога, щоб спаслися душі наші.</p>

<p><b>Слава і нині:</b> <em>Тропар передсвяття</em> (<em>г. 4</em>): Готуйся, Завулоне, зодягнись у прикраси, Нефталіме,* Йордане ріко, зупинися* і радісно прийми Владику, що йде христитись.* Веселися, Адаме, з праматір'ю,* і не скривайтесь, як колись у раю,* бачивши вас нагими, він появився,* щоб зодягнути в первісну одежу.* Христос з'явився, бажаючи оновити все творіння.</p>

<p><em>Тоді єктенія</em>:</p>

<p>Помилуй нас, Боже, з великої милости твоєї, молимось тобі, вислухай і помилуй.</p>

<p><em>Хор:</em> Господи, помилуй. <em>(Тричі за кожним разом)</em>.</p>

<p>Ще молимось за святішого вселенського Архиєрея нашого <em>(ім'я)</em>, Папу Римського, і за блаженнішого верховного Архиєпископа нашого Кир <em>(ім'я)</em>, і за преосвященнішого Митрополита нашого Кир <em>(ім'я)</em>, і за боголюбивого Єпископа нашого Кир <em>(ім'я)</em>, [і за всечесніших отців наших Протоархимандрита <em>(ім'я)</em>, Архимандрита <em>(ім'я)</em>, Протоігумена <em>(ім'я)</em> й Ігумена <em>(ім'я)</em>], за тих, що служать і послужили у святому храмі цьому (і в святій обителі цій), за отців наших духовних, і всіх у Христі братів наших.</p>

<p>Ще молимось за Богом бережений народ наш, за правління і за все військо.</p>

<p>Ще молимось за тут присутніх людей, що очікують від тебе великої і багатої милости, за тих, що творять нам милостиню, і за всіх православних християн.</p>

<p><em>Священик:</em> Бо милостивий і чоловіколюбець Бог єси, і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>

<p><em>Хор:</em> Амінь.</p>

<p><b>Середній відпуст</b></p>

<p><em>Диякон:</em> Премудрість.</p>

<p><em>Вірні:</em> Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, тебе величаємо.</p>

<p><em>Священик:</em> Слава тобі, Христе Боже, надіє наша, слава тобі!</p>

<p><em>Вірні:</em> Слава і нині: Господи, помилуй <em>(3 р.)</em>. Благослови.</p>

<p><em>Священик:</em> Христос, істинний Бог наш, молитвами пречистої своєї Матері, святих, славних і всехвальних апостолів, і святого (<em>ім'я, якого є храм</em>), і святого святителя Сильвестра папи Римського, якого пам'ять сьогодні звершуємо і всіх святих, помилує і спасе нас, як благий і чоловіколюбець.</p>

<p><em>Вірні:</em> Амінь.</p>

