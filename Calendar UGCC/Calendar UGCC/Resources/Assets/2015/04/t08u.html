<p>Велика середа.</p>

<p>Собор архангела Гавриїла.</p>

<h2 align="center" ><b>УТРЕНЯ</b></h2>

<p><i>Священник в епітрахилі перед св. дверми виголошує</i>: Слава святій, одноістотній, животворній і нероздільній Тройці, завжди, нині і повсякчас, і на віки вічні.</p>

<p><i>Вірні:</i> Амінь.</p>

<p>Слава во вишніх Богу, і на землі мир,* в людях благовоління (<i>3 р</i>.).</p>

<p>Господи, губи мої відкрий,* і уста мої сповістять хвалу твою (<i>2 р</i>.).</p>

<p><b><b>Шестипсалм'я</b></b></p>

<p><b>Псалом 3 (<i>У понеділок</i>)</b></p>

<p>О Господи, як багато моїх ворогів,* багато їх повстало проти мене.</p>

<p>Багато тих, що мені кажуть:* «Нема йому спасіння в Бозі».</p>

<p>Але ти, Господи, щит мій навколо мене,* ти моя слава, підносиш голову мою вгору.</p>

<p>Я голосно візвав до Господа,* і він вислухав мене з гори святої своєї.</p>

<p>Я ліг собі й заснув, і пробудився,* бо Господь мене зберігає.</p>

<p>Я не боюся безлічі людей,* що навколо мене обсіли.</p>

<p>Воскресни, Господи, спаси мене, мій Боже!* По щелепах вдарив ти всіх ворогів моїх, розторощив зуби злих.</p>

<p>У Господа спасіння,* і на твій народ – благословення твоє.</p>

<p><b>Псалом 37 (<i>У вівторок</i>)</b></p>

<p>О Господи, не докоряй мені в твоїм гніві,* і не карай мене в твоїм обуренні.</p>

<p>Бо твої стріли мене прошили,* і рука твоя спустилася на мене.</p>

<p>Нема здорового нічого на моїм тілі з-за гніву твого;* немає цілого нічого в моїх костях із-за гріху мого.</p>

<p>Бо мої провини голову мою перевищили,* немов важкий тягар, що тяжить над мою силу.</p>

<p>Смердять, загнивши, мої рани,* задля мого нерозуму.</p>

<p>Принижений, зігнувсь я вельми,* повсякденно сумний ходжу я.</p>

<p>Бо нутро моє повне жару,* і здорового нема нічого на моїм тілі.</p>

<p>Зомлів я, розбитий понад міру,* і скиглю від стогону серця мого.</p>

<p>О Господи, перед тобою все моє бажання,* і стогін мій від тебе не скритий.</p>

<p>Серце моє розколотилось, сила мене полишила,* і навіть очей моїх світло, – і того вже нема в мене.</p>

<p>Друзі мої та приятелі далекі від моєї рани,* і родичі мої стоять оподаль.</p>

<p>І ті, що на моє життя зазіхають, тенета наставляють,* і ті, що бажають мені нещастя, говорять про погибель, увесь час міркують лукаве.</p>

<p>Я, немов глухий, не чую,* і як німий, що уст своїх не відкриває.</p>

<p>Я став, немов людина, що не чує,* в устах якої одвіту немає.</p>

<p>На тебе бо, о Господи, я уповаю,* ти вислухаєш мене, Господи, мій Боже.</p>

<p>Кажу бо: Нехай не втішаються наді мною, як захитається моя нога,* нехай не несуться проти мене.</p>

<p>Я бо ось-ось уже маю впасти,* і біль мій передо мною завжди.</p>

<p>Я бо провину мою визнаю,* і гріхом моїм журюся.</p>

<p>А ті, що без причини зо мною ворогують, ростуть на силі,* чимало тих, що мене безпідставно ненавидять.</p>

<p>І ті, що злом оддячують за добро,* вони проти мене, бо я про добро дбаю.</p>

<p>Не покидай мене, о Господи,* не віддаляйся від мене, мій Боже.</p>

<p>Поспіши мені на допомогу,* Господи, моє спасіння.</p>

<p><b>Псалом 62 (<i>У середу</i>)</b></p>

<p>Боже, ти Бог мій!* Тебе шукаю пильно.</p>

<p>Тебе душа моя прагне,* тебе бажає тіло моє в землі сухій, спраглій і безводній.</p>

<p>Отак і я у святині тебе виглядаю:* побачити силу твою й твою славу.</p>

<p>Бо твоя милість ліпша від життя,* уста мої славитимуть тебе.</p>

<p>Отак буду тебе хвалити поки життя мого,* у твоїм імені здійматиму мої руки.</p>

<p>Душа моя насититься, немов туком та оливою,* уста мої веселим голосом хвалитимуть тебе.</p>

<p>Коли згадаю на моїй постелі тебе,* під час нічних чувань розмишлятиму про тебе.</p>

<p>Бо ти прийшов мені на допомогу,* і в тіні крил твоїх я ликуватиму.</p>

<p>Душа моя до тебе лине,* мене підтримує твоя правиця.</p>

<p>Ті ж, які чигають на мою душу,* зійдуть у безодні підземні.</p>

<p>Їх віддадуть мечеві на поталу,* вони шакалів здобиччю стануть.</p>

<p>А цар возвеселиться в Бозі, хвалитиметься кожен, хто ним клянеться,* уста бо тих, що неправду кажуть, будуть закриті.</p>

<p>Слава Отцю, і Сину, і Святому Духові, і нині і повсякчас, і на віки віків. Амінь.</p>

<p>Алилуя, алилуя, алилуя, слава Тобі, Боже. <i>Тричі, без поклонів</i>. </p>

<p>Господи, помилуй. <i>Тричі</i>. Слава, і нині:</p>

<p><b> Псалом 87 (<i>У четвер</i>) </b></p>

<p>Господи, Боже мого спасіння,* я вдень кличу, і вночі перед тобою скаржусь.</p>

<p>Нехай прийде перед твоє обличчя моя молитва!* Прихили своє вухо до мого благання.</p>

<p>Душа бо моя наситилася горем,* і життя моє наблизилося до шеолу.</p>

<p>Мене залічено до тих, що сходять у яму.* Я став як чоловік, що допомоги не має.</p>

<p>Поміж мерцями моє ложе, немов убиті, що лежать у могилі,* що їх не згадуєш уже більше, що їх відтято від руки твоєї.</p>

<p>Поклав ти мене в глибоку яму,* у темряву та безодню.</p>

<p>Тяжить на мені твій гнів,* і всіма хвилями твоїми гнітиш мене.</p>

<p>Ти віддалив від мене моїх друзів,* зробив мене для них осоружним, мене замкнули, і я не можу вийти.</p>

<p>Очі мої знемоглися від печалі;* до тебе, Господи, щодня взиваю, до тебе простягаю мої руки.</p>

<p>Хіба для мертвих робиш чуда?* Хіба то тіні встануть, щоб тебе хвалити?</p>

<p>Хіба звіщатимуть у могилі твою милість,* у пропасті глибокій − твою вірність?</p>

<p>Хіба чуда твої в темряві будуть відомі,* і твоя ласка в землі забуття?</p>

<p>Ось чому, Господи, до тебе я взиваю,* і моя молитва вранці йде тобі назустріч.</p>

<p>Чому, Господи, відкинув ти мою душу,* чому ховаєш своє обличчя від мене?</p>

<p>Я безталанний і конаю змалку,* я перебув страх твій − і умліваю.</p>

<p>Твій палкий гнів пронісся наді мною,* твої страхіття мене погубили.</p>

<p>Увесь час вони оточують мене, мов води,* усі разом мене обступили.</p>

<p>Ти віддалив від мене товариша і друга,* а із знайомих у мене тільки темінь.</p>

<p><b>Псалом 102 (<i>У п'ятницю</i>)</b></p>

<p>Благослови, душе моя, Господа,* і все нутро моє − його святе ім'я.</p>

<p>Благослови, душе моя, Господа,* і не забувай усіх добродійств його ніколи.</p>

<p>Він прощає всі твої провини,* зціляє всі твої недуги.</p>

<p>Він визволяє життя твоє від ями,* вінчає тебе ласкою і милосердям.</p>

<p>Він насичує твій похилий вік добром,* і оновляється, як орел, твоя юність.</p>

<p>Господь творить правосуддя,* і суд усім прибитим. Він показав Мойсееві свої дороги,* синам Ізраїля діла свої.</p>

<p>Милосердний Господь і добрий,* повільний до гніву й вельми милостивий.</p>

<p>Не буде вічно він обурюватися,* і не буде гніватись повіки.</p>

<p>Не за гріхами нашими учинив він із нами,* і не за провинами нашими відплатив він нам.</p>

<p>Бо як високо небо над землею,* така велика його милість над тими, що його бояться.</p>

<p>Він знає з чого ми зліплені,* він пам'ятає, що ми порох.</p>

<p>Чоловік бо – дні його, немов билина,* квітне, і мов квітка в полі.</p>

<p>Потягне над ним вітер, і його немає,* і місце, де він був, його не впізнає вже більше.</p>

<p>Милість же Господня від віку й до віку* над тими, що його бояться.</p>

<p>І справедливість його над дітьми дітей тих,* що бережуть його союз і про заповіді його пам’ятають, щоб їх виконувати.</p>

<p>Господь на небі утвердив престол свій,* і царство його всім володіє.</p>

<p>Благословіте Господа, всі ангели його,* могутні силою, ви, що виконуєте його слово, – покірні голосові його слова.</p>

<p>Благословіте Господа, всі його небесні сили,* слуги його, що чините його волю.</p>

<p>Благословіте Господа, усі його твори, по всіх місцях його правління.* Благослови, душе моя, Господа!</p>

<p><b>Псалом 142 (<i>У суботу й неділю</i>)</b></p>

<p>О Господи, почуй мою молитву,* у твоїй вірності нахили вухо своє до мольби моєї; вислухай мене в твоїй правді.</p>

<p>І не входь у суд із твоїм слугою,* бо ніхто з живих не виправдається перед тобою.</p>

<p>Бо мою душу гонить ворог, життя моє топче в Землю,* він оселює мене в пітьмі, як давно померлих.</p>

<p>Дух мій тривожиться в мені* і серце моє жахається в мені всередині.</p>

<p>Я згадую дні давні,* роздумую над усіма вчинками твоїми і над ділами рук твоїх міркую.</p>

<p>До тебе простягаю мої руки;* моя душа, мов спрагла земля, тебе жадає.</p>

<p>Вислухай мене скоро, Господи, бо знемагає дух мій.* Не крий твого обличчя від мене, щоб я не став, як ті, що сходять у яму.</p>

<p>Дай мені вранці відчути твою милість, бо я на тебе покладаюсь.* Вкажи мені дорогу, якою слід мені ходити, бо до тебе я підношу мою душу.</p>

<p>Спаси мене, Господи, від ворогів моїх* – бо до тебе прибігаю.</p>

<p>Навчи мене творити твою волю, бо ти Бог мій.* Нехай твій добрий дух веде мене по рівній землі.</p>

<p>Живи мене, о Господи, імени твого ради,* у справедливості твоїй виведи з скорботи мою душу.</p>

<p>І в гніві твоєму знищ моїх супротивників.* І вигуби всіх гнобителів душі моєї, бо я твій слуга.</p>

<p><b>Слава</b> Отцю, і Сину, і Святому Духові: </p>

<p><b>І нині</b> і повсякчас, і на віки вічні. Амінь. Алилуя, алилуя, алилуя: Слава тобі, Боже! (<i>3 р</i>.).</p>

<p><b><b>Утренні молитви</b></b></p>

<p><i>Під час рецитування псалмів, священик читає потиху перед св. дверми оці молитви:</i></p>

<p>1. Дякуємо тобі, Господи, Боже наш, що підняв нас із постелі нашої і вклав в уста наші слово хвали, щоб поклонятися і призивати ім'я твоє святе. Ми умоляємо твоє милосердя, яке ти завжди виявляв у нашому житті. Пошли поміч свою людям, що стоять перед лицем святої слави твоєї і дожидають від тебе багатої милости; і дай нам, що зо страхом і любов'ю завжди тобі служимо, хвалити несказанну твою доброту. Бо тобі належить усяка слава, честь і покління: Отцю, і Сину, і Святому Духові, нині і повсякчас, і на віки вічні. Амінь.</p>

<p>2. Від ночі лине дух наш до тебе, Боже, бо світлом є повеління твої на землі. Навчи нас у страсі твоєму виконувати правду й добро, бо тебе славимо як правдивого Бога нашого. Прихили вухо своє і вислухай нас, і пом'яни, Господи, тих, що є та що моляться з нами, всіх по імені, і спаси їх силою твоєю. Благослови людей твоїх і освяти спадкоємство твоє: мир світові твоєму даруй, церквам твоїм, священикам, владі, і всім людям. Хай благословиться і прославляється всечесне і величне ім'я твоє, Отця, і Сина, і Святого Духа, нині і повсякчас, і на віки вічні. Амінь.</p>

<p>3. Від ночі лине дух наш до тебе, Боже, бо світлом є повеління твої. Навчи нас, Боже, правди твоєї, заповідей твоїх і виправдань твоїх. Просвіти наші духовні очі, щоб ми не заснули в гріхах на смерть. Віджени всяку мряку від сердець наших, даруй нам сонце правди і охорони життя наше знаменням і печаттю Святого твого Духа. Направ стопи наші на шлях мирний, дай нам бачити ранішній день у радості, щоб ми тобі засилали ранішні молитви, бо твоє є володіння і твоє є царство і сила, і слава Отця, і Сина, і Святого Духа, нині і повсякчас, і на віки вічні. Амінь.</p>

<p>4. Владико, Боже святий і неосяжний, що казав із темряви світлові засіяти, що заспокоїв нас у нічному сні й підвів до величання і моління твоєї доброти! Ти, що даєш себе умолити задля свого милосердя, прийми і нині нас, що поклоняємося тобі й по силі дякуємо тобі; і даруй нам те, чого просимо задля спасіння. Вчини нас синами світла і дня та спадкоємцями вічних твоїх дібр. Пом'яни, Господи, за багатством ласк твоїх усіх людей, що є і моляться з нами, і всю братію нашу на землі й на морі, і на всякому місці володіння твого, що потребують твоєї любови й помочі. Усім вияви велику твою милість, щоб спасенні, як душею так і тілом, завжди перебували й відважно славили чудне й благословенне ім'я твоє, бо ти Бог милости і ласк, і любови, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>5. Скарбе добра, джерело невисихаюче, Отче святий, чудотворче всесильний і вседержителю! Усі тобі поклоняємося і тобі молимося та твої милості і твої ласки призиваємо на поміч і на заступництво нашій смиренності. Пом'яни, Господи, слуг твоїх, прийми від усіх нас ранішні моління, як кадило перед тобою; ні одного з нас не вчини нездатним, але всіх нас зберігай ласками твоїми. Пом'яни, Господи, тих, що чувають і співають на славу твою і єдинородного твого Сина і Бога нашого, і Святого твого Духа. Будь їм помічником і заступником; прийми їх молитви на наднебесний і духовний твій жертовник, бо ти Бог наш, і Тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>6. Дякуємо тобі, Господи, Боже спасіння нашого, бо ти все робиш для добра життя нашого, щоб ми завжди на тебе споглядали, Спасителю й Доброчинцю душ наших. Бо ти дав спокій нам у час минулої ночі й підвів нас, щоб ми поклонялися величному імені твоєму. Тому молимо тебе, Господи: Дай нам ласку й силу, щоб ми стали гідними співати тобі розумно й молитися безупинно та в страсі і тремтінні над нашим спасінням працювали, при заступництві Христа твого. Пом'яни, Господи, і тих, що вночі до тебе кличуть. Вислухай їх і помилуй, і круши під ноги їх невидимих і войовничих ворогів. Бо ти Цар миру і Спас душ наших, і тобі славу віддаємо: Отцю і Сину, і Святому Духові, нині і повсякчас, і на віки вічні. Амінь.</p>

<p>7. Боже й Отче Господа нашого Ісуса Христа! Ти підніс нас з постелі нашої і зібрав на годину молитви. Дай нам ласку відкрити уста наші і прийми наші подяки, що в наших силах, і навчи нас установ твоїх. Бо молитися як слід не вміємо, якщо ти, Господи, святим твоїм Духом не навчиш нас. Тому молимося тобі: Даруй і прости, якщо ми згрішили аж дотеперішньої години словом або ділом, або думкою, добровільно або недобровільно. Бо коли на провини будеш дивитися, Господи, Господи, то хто встоїться, бо в тебе є прощення. Ти один святий, допоміжник сильний, захисник життя нашого, і тебе ми завжди оспівуватимемо. Нехай буде сила Царства твого завжди благословенна і вельми прославлювана: Отця, і Сина, і Святого Духа, нині і повсякчас, і на віки вічні. Амінь.</p>

<p>8. Господи, Боже наш, що сонну неміч забрав від нас і покликав нас візванням святим, щоб і вночі підносити руки наші і прославляти тебе за справедливі твої присуди. Прийми благання наші, моління, визнавання, нічні служби і даруй нам, Боже, віру бездоганну, надію впевнену, любов нелицемірну. Благослови наші входи й виходи, вчинки, слова, діла й думки; і дай нам дочекатися початку дня, нам, що хвалять й оспівують, і благословлять добрість твоєї несказанної сили, щоб було благословенне твоє пресвяте ім'я і прославлене твоє царство: Отця, і Сина, і Святого Духа, нині і повсякчас, і на віки вічні. Амінь.</p>

<p>9. Господи, Боже наш! Ти за покаяння дарував людям відпущення, нам же, як образ пізнання і визнання гріхів, показав покаяння і прощення пророка Давида. Тож, Владико, помилуй з великої милости твоєї нас, що в чимало великих гріхів впали, і по багатстві ласк твоїх очисти беззаконня наші, бо перед тобою згрішили ми, Господи, що невідомі й таємні речі серця людського знаєш, і єдиний ти маєш владу прощати гріхи. Серце ж чисте вчини в нас і Духом владичним утверди нас, і радість спасіння твого яви нам. Не відкинь нас від лиця твого, але дозволь, як Добрий і Чоловіколюбець, аж до останнього нашого віддиху появляти тобі жертву справедливости й приноси на святих твоїх жертовниках, милістю і ласками і чоловіколюб'ям єдинородного Сина твого, з яким ти є благословенний з пресвятим, добрим і животворним твоїм Духом, нині й повсякчас, і на віки вічні. Амінь.</p>

<p>10. Боже, Боже наш! Ти сотворив розумні й духовні сили своєю волею. Тебе просимо й тобі молимося: Прийми наші посильні величання з усіма твоїми творіннями і збагати щедрими даруваннями твоєї ласки. Бо перед тобою згинається всяке коліно: на небі, на землі й під землею, і все, що живе, і все створіння оспівує неосяжну твою славу, бо ти Бог правдивий і вельми милостивий. Тебе бо хвалять усі небесні сили, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>11. Хвалимо, співаємо, благословимо і дякуємо тобі, Боже батьків наших, бо ти забрав тінь нічну і явив нам знову світло денне. Молимо твою добрість: Милостивий будь для нас грішних і прийми молитву нашу задля великої твоєї ласкавости, бо ми прибігаємо до тебе, милостивого і всемогутнього Бога. Ти, що засвітив у серцях наших правдиве сонце справедливости твоєї! Просвіти розум наш і почування всі зберігай, щоб, як у день, ходили ми пристойно шляхом заповідей твоїх і дійшли до життя вічного, і стали гідними насолоджуватися недоступним твоїм світлом. Бо в тебе є джерело життя, ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p><i>Після псалмів священик вертається до святилища і стає перед престолом, а диякон виходить перед св. двері й виголошує єктенію. Якщо нема диякона, священик сам виголошує єктенію перед св. дверми.</i></p>

<p><b><b>Мирна єктенія</b></b></p>

<p>В мирі Господеві помолімся.</p>

<p><i>Вірні:</i> Господи, помилуй <i>(за кожним разом)</i>.</p>

<p>За мир з висот і спасіння душ наших, Господеві помолімся.</p>

<p>За мир всього світу, добрий стан святих Божих Церков і з'єднання всіх, Господеві помолімся.</p>

<p>За святий храм цей і тих, що з вірою, побожністю і страхом Божим входять до нього, Господеві помолімся.</p>

<p>За святішого вселенського Архиєрея нашого <i>(ім'я)</i>, Папу Римського, Господеві помолімся.</p>

<p>За блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого Кир <i>(ім'я)</i>, і за боголюбивого Єпископа нашого Кир <i>(ім'я)</i>, чесне пресвітерство, у Христі дияконство, за ввесь причет і людей, Господеві помолімся.</p>

<p>За Богом бережений народ наш, за правління і все військо, Господеві помолімся.</p>

<p>За місто це (<i>або</i> за село це, <i>або</i> за святу обитель цю), і за кожне місто, країну і за тих, що вірою живуть у них, Господеві помолімся.</p>

<p>За добре поліття, за врожай плодів земних і часи мирні, Господеві помолімся.</p>

<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>

<p>Щоб визволитися нам від усякої скорби, гніву і нужди, Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один і одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<p><i>Священик:</i> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Після єктенії вірні співають </i></p>

<p><b><b><i>Алилуя</i></b><i> на глас 8:</i></b></p>

<p>Алилуя, Алилуя, Алилуя.</p>

<p><i>Стих:</i> З ночі лине дух мій до тебе, Боже, бо світло на землі – повеління твої.</p>

<p><i>Стих:</i> Справедливосте навчіться ви, що живете на землі.</p>

<p><i>Стих:</i> Заздрість охоплює людей ненавчених.</p>

<p><i>Стих:</i> Упокори їх, Господи, упокори славних землі.</p>

<p><i>І зараз вірні співають тропар, глас 8:</i></p>

<p>Ось Жених приходить опівночі,* і блажен раб, якого він знайде невсипущим;* недостойний же той, що його застане лінивим.* Гляди, отже, душе моя, снові не піддавайся,* щоб не віддано тебе смерті, ані поза царством не зачинено,* але схаменись і заклич:* Свят, свят, свят єси, Боже!* Богородиці ради помилуй нас<b></b></p>

<p><i>По тропарях співаємо сідальні. </i></p>

<p><i>Перше стихослов’я: катизма 14 (або псалом 101).</i></p>

<p>Почу́й, Го́споди, моли́тву мою́, і крик мій до Те́бе хай дійде!<b></b></p>

<p>Не відверта́й лиця́ Твого́ від ме́не; в день, коли́ терплю́, прихили́ ву́хо Твоє́ до ме́не, в день, коли́ призову́ Тебе́, ско́ро почу́й мене́.<b></b></p>

<p>Бо розта́нули, як дим, дні мої, і ко́сті мої, як суха́ деревина́, зісо́хлися.<b></b></p>

<p>Пото́птано мене́, як траву́, і ви́сохло се́рце моє́, аж забу́в я їсти хліб мій.</p>

<p>Від го́лосу стогна́ння мого́ прили́пли ко́сті мої до пло́ті моє́ї.<b></b></p>

<p>Я уподібнився до пеліка́на в пусте́лі, став, немо́в нічни́й пуга́ч на румо́вищі.<b></b></p>

<p>Чува́в я і став, на́че пта́шка, що само́тньо сиди́ть на покрівлі.<b></b></p>

<p>Ввесь день хули́ли мене́ вороги́ мої, і ті, що мене́ хвали́ли, мно́ю проклина́ли.<b></b></p>

<p>Адже́ по́піл, як хліб, їв я і пиття́ моє́ з плаче́м розво́див<b></b></p>

<p>од ви́ду гніву Твого́ і я́рости Твоє́ї, бо, вознісши, Ти пове́ргнув мене́.<b></b></p>

<p>Дні мої, як тінь, схили́лися, і як сіно, я зсо́хся.<b></b></p>

<p>Ти ж, Го́споди, повік перебува́єш, і па́м’ять про Те́бе – з ро́ду в рід.<b></b></p>

<p>Ти, воста́вши, зми́луєшся над Сіо́ном, бо пора́ зми́луватися над ним, бо прийшла́ пора́,</p>

<p>бо возлюби́ли раби́ Твої каміння його́, і прах його́ жаліють.</p>

<p>І убоя́ться наро́ди Імені Госпо́днього, і всі царі земні – сла́ви Твоє́ї,</p>

<p>бо відбуду́є Госпо́дь Сіо́н і я́виться у сла́ві Своїй.</p>

<p>Він згля́нувся на моли́тву смире́нних і не погорди́в блага́нням їх.</p>

<p>Хай запи́шеться се для ро́ду прийде́шнього, і наро́д відро́джуваний просла́вить Го́спода,</p>

<p>бо прихили́вся Він з висоти́ свято́ї Своє́ї, Госпо́дь із небе́с на зе́млю спогля́нув –</p>

<p>почу́ти сто́гін зако́ваних, звільни́ти синів уме́ртвлених,</p>

<p>щоб возвісти́ли в Сіо́ні Ім’я́ Госпо́днє і хвалу́ Йому́ в Єрусали́мі,</p>

<p>коли́ зберу́ться наро́ди ра́зом і царі – для служіння Го́сподеві.</p>

<p>Відказа́в Йому́ на путі кріпости своє́ї: «Про умаління днів моїх звісти́ мені;</p>

<p>не відкли́ч мене́ у полови́ні днів моїх: у ро́ді родів – літа́ Твої».</p>

<p>В нача́лі Ти, Го́споди, зе́млю оснува́в, і діла́ рук Твоїх – небеса́;</p>

<p>вони заги́нуть, Ти ж перебува́тимеш, і всі, як оде́жа, зіста́ріються, і як покрива́ло, Ти зів’є́ш їх, і зміняться.</p>

<p>Ти ж той сами́й єси́, і літа́ Твої не скоро́тяться.</p>

<p>Сини́ рабів Твоїх розсе́ляться, і насіння їх повік утверди́ться.</p>

<p>(<i>г. 3, подібний: Красотою твого</i>): Блудниця приступила до тебе, Чоловіколюбче,* і вилила миро зі сльозами на твої ноги;* за твоїм велінням була вона визволена від вонючого зла.* Але невдячний учень, живши твоєю благодаттю,* відкидає її та зодягається в мерзоту,* продаючи тебе задля грошолюбства.* Слава, Христе, твоєму милосердю! (<b>Слава і нині</b>: <i>той же</i>).</p>

<p><i>Друге стихослов’я: катизма 15 (або псалом 107).</i></p>

<p>Гото́ве се́рце моє́, Бо́же, гото́ве се́рце моє́, заспіва́ю і загра́ю у сла́ві моїй.</p>

<p>Пробуди́ся, сла́во моя́, пробудіться, псалтирю́ і гу́слі! Я пробуджу́ світа́нок.</p>

<p>Просла́влю Тебе́ се́ред наро́дів, Го́споди, загра́ю Тобі се́ред язи́чників.</p>

<p>Бо звели́чилася ви́ще небе́с ми́лість Твоя́ і до хмар – вірність Твоя́.</p>

<p>Вознеси́ся над небеса́, Бо́же, і по всій землі – сла́ва Твоя́!</p>

<p>Щоб ізба́вилися возлю́блені Твої, спаси́ десни́цею Твоє́ю і почу́й мене́.</p>

<p>Бог промо́вив у святи́ні Своїй: «Вознесу́ся, і розділю Сихе́м, і доли́ну Шатрів розміряю.</p>

<p>Мій – Галаа́д і мій – Манассія, Єфре́м – заборо́ло голови́ моє́ї, Юда – цар мій.</p>

<p>Моа́в – надійна моя́ умива́льна ча́ша, на Ідуме́ю простягну́ санда́лію мою́, мені чужоплемінники покори́лися».</p>

<p>Хто введе́ мене́ у місто оборо́нне? Або хто доведе́ мене́ до Ідуме́ї?</p>

<p>Чи ж не Ти, Бо́же, що відки́нув нас? І вже не ви́йдеш, Бо́же, се́ред во́їнств на́ших?</p>

<p>Дай нам по́міч від гніту, – і марне́ спасіння лю́дське.</p>

<p>У Бо́зі проя́вимо си́лу, і Він обе́рне в ніщо́ ворогів на́ших.</p>

<p>(<i>г. 4, подібний: Здивувався Йосиф</i>): Юда облудний, любуючись у грошах,* хитро міркував, як видати тебе, Господи, скарбе життя.* Сп'янілий жадобою гроша,* побіг до книжників і фарисеїв та й сказав беззаконним:* Що хочете мені дати,* а я вам видам його на розп’яття? (<b>Слава і нині</b>: <i>той же</i>).</p>

<p><i>Третє стихослов’я: катизма 16 (або псалом 113).</i></p>

<p>В ісхо́ді Ізра́їля з Єги́пту, до́му Якова – з наро́ду ва́рварів,</p>

<p>ста́ла Юде́я святи́нею його́, Ізра́їль – володінням його́.<b></b></p>

<p>Мо́ре поба́чило – і побігло, Йорда́н поверну́вся наза́д,<b></b></p>

<p>го́ри застриба́ли, мов барани́, а горби́ – немо́в ягня́та в ота́рі.</p>

<p>Що з тобо́ю, мо́ре, що ти побігло, і з тобо́ю, Йорда́не, що ти поверну́вся наза́д?<b></b></p>

<p>Го́ри, чом ви застриба́ли, мов барани́, а горби́ – немо́в ягня́та в ота́рі?</p>

<p>Од лиця́ Го́спода сколихну́лася земля́, од лиця́ Бо́га Якова,</p>

<p>що оберну́в ске́лю в озе́ра вод і кру́чу – у ви́токи вод!</p>

<p>Не нам, Го́споди, не нам, але́ Імені Твоє́му дай сла́ву за ми́лість Твою́ і вірність Твою́,</p>

<p>щоб ніко́ли не сказа́ли язи́чники: «Де Бог їх?»</p>

<p>Бог же наш на небеса́х і на землі все, що схотів, сотвори́в.<b></b></p>

<p>Ідоли язи́чників – срібло і зо́лото, тво́ри рук лю́дських:</p>

<p>уста́ ма́ють – і не промо́влять, о́чі ма́ють – і не поба́чать,</p>

<p>ву́ха ма́ють – і не почу́ють, ніздрі ма́ють – і не поню́хають, </p>

<p>ру́ки ма́ють – і не доторкну́ться, но́ги ма́ють – і не підуть, не загово́рять горта́нню своє́ю.</p>

<p>Хай уподібняться до них ті, що тво́рять їх, і всі, що надіються на них!</p>

<p>Дім Ізра́їлів упова́є на Го́спода: Він – Помічни́к і Оборо́нець їх.</p>

<p>Дім Ааро́нів упова́є на Го́спода: Він – Помічни́к і Оборо́нець їх.</p>

<p>Ті, що боя́ться Го́спода, упова́ють на Го́спода: Він – Помічни́к і Оборо́нець їх.</p>

<p>Госпо́дь згада́в нас і благослови́в нас: благослови́в дім Ізра́їлів, благослови́в дім Ааро́нів,</p>

<p>благослови́в тих, що боя́ться Го́спода, мали́х з вели́кими.</p>

<p>Нехай помножить Господь вас, вас і дітей ваших;</p>

<p>благослове́нні ви у Го́спода, що сотвори́в не́бо і зе́млю.</p>

<p>Небо небе́с – Го́сподеві, а зе́млю Він дав сина́м лю́дським.</p>

<p>Не ме́ртві восхва́лять Тебе́, Го́споди, а́ні всі, що схо́дять до а́ду,</p>

<p>але́ ми, живі, благословимо́ Го́спода від ни́ні і до віку!</p>

<p>(<i>г. 1, подібний: Воїни, які стерегли</i>): Зворушено обтираючи твої пречисті ноги волоссям своєї голови* і, глибоко зітхаючи, грішниця з плачем кликала до тебе, Щедрий:* Не відкинь мене, ані не погидуй мною, Боже мій,* але прийми мене розкаяну* і спаси, єдиний Чоловіколюбче! (<b>Слава і нині</b>: <i>той же</i>).</p>

<p><b>Святителя Амфілохія, єпископа Іконійського</b></p>

<p><b>Слово про жінку-блудницю, що помазала Господа миром</b></p>

<p>Велику радість дарував нам Христос, завітавши в гості до Закхея, бо де Христос гостює і з людьми возлежить, і приймає нашу їжу і пиття, там усе по́вниться радістю. Хто ж бо з митарів чи блудниць, чи інших грішників не скаже, що це свято і торжество, коли Творець неба і землі входить під митаре́ву крівлю, коли Зрости́тель хлібів приймає в руки хліб людський, коли Насадитель винограду благословляє вино для спільного пиття? Воістину, свято це і радість ангельського бенкету – бачити, як Владика з рабами, Бог із людьми, Суддя зі злочинцями розділяє спільну трапезу.</p>

<p>Він і разом з фарисеями їжу споживає, і митарів від Себе не відкидає, і блудниць допускає, і ханааня́нки слово приймає, і з самарянкою бесіду веде, і кровоточивій край одежі подає. Так, бо Він – Цілитель усіх тих пристрастей і недуг, до яких дотикається, Благодійник усіх – злих і добрих, невдячних і беззлобних. Тож і тепер, запрошений фарисеєм, Він увіходить в оселю, досі повну зла. Адже де фарисей – там лігвище лукавства, пристанище гріха, оселя гордині і зверхности. </p>

<p>Однак, незважаючи на те, що дім цей був таким, Господь не відмовляється ввійти в нього, бо як сонце не зазнає́ шкоди, посилаючи своє проміння в темряву, а навпаки, просвічує її, само ані трохи не затьмарюючись, так і Христос – Сонце Правди – всіляке прокляте і осквернене місце приймає і промінням Своєї благости його нечистоту розганяє, не зазнаючи́ при тому ані зневаги, ані приниження, ані осквернення задля величі Свого Божества.</p>

<p>Оскільки Господь у Своєму передвіданні знав, що блудниця намірилася прийти в дім фарисея і показати істинний гарячий і полум’яний образ покаяння, то задля цього Він негайно погодився на запрошення господаря, щоб жінка та навчила книжників і фарисеїв відкрито визнавати власні гріхи, показала, як грішникам, обтяженим злочинами, слід умилости́влювати Бога.</p>

<p>Приступивши до Христа, жінка-блудниця омила ноги Його сльозами. Як очима вона зводила багатьох юнаків у блуд, так ними омила сьогодні скверну свого гріха, проливши потоки сліз, сама влаштувавши собі купіль покаяння сльозами. Вона використала сльози як воду, а від Христа прийняла прощення. Вона омила ноги Христові не просто наслідуючи Авраама, що колись омив ноги ангелів, а й перевершивши його. Бо той омив водою і обтер рушником, а вона сльозами омила ноги Ісусові й обтерла волоссям своїм. </p>

<p>І було очевидно, що жінка цілковито навернулася до служіння Ісусові: очі її зверху, немов джерела вод, посилали слізні потоки, а душа, немов підставлена посудина, внизу приймала у себе стікаючі з ніг краплини сліз; волосся обтирало їх, немов рушник, а руки, ллючи́ миро з аляба́стрової посудини, помазували божественні ноги, миром земним вшановуючи Миро Небесне. </p>

<p>І Христос, Який не гріх осуджує, а покаянню радіє, не за минуле карає, а на майбутнє увагу звертає, не згадав минулих її злочинів, але вшанував жінку і похвалив її покаяння, оправдання за сльози дарував і добре діло її увінчав.</p>

<p>Молитвами святого отця нашого Амфіло́хія, єпископа Іконійського, Господи Ісусе Христе, Боже наш, помилуй нас. Амінь.</p>

<p><i>Ієрей відчиняє царські врата. Диякон мовить: </i>І щоб удосто́їтися нам слу́хання свято́го Єва́нгелія, Го́спода Бо́га молім.</p>

<p><i>Лик: </i>Го́споди, поми́луй. <i>Тричі</i>.</p>

<p><i>Диякон: </i>Прему́дрість! Про́сті! Ви́слухаймо свято́го Єва́нгелія.</p>

<p><i>Ієрей: </i>Мир всім.</p>

<p><i>Лик: </i>І ду́хові твоє́му.</p>

<p><i>Ієрей: </i>Від Йоа́на свято́го Єва́нгелія чита́ння.</p>

<p><i>Лик: </i>Сла́ва Тобі, Го́споди, сла́ва Тобі.</p>

<p><i>Диякон: </i>Бу́дьмо ува́жні!</p>

<p><i>Ієрей читає: </i>Тоді первосвященики ухвалили і Лазаря вбити, численні бо юдеї залишили їх із-за нього й увірували в Ісуса. Наступного дня сила людей, що прийшли на свято, зачувши, що Ісус іде в Єрусалим, узяли пальмове гілля й вийшли йому назустріч з окликами: «Осанна! Благословен той, хто йде в ім'я Господнє, ізраїльський цар!» І знайшовши осля, Ісус сів на нього, – як ото написано: Не страхайся, дочко Сіону, ось іде твій цар верхи на жереб'яті ослициному. Не збагнули того спершу його учні, але коли Ісус прославився, згадали вони, що то було написано про нього й що то з ним таке вчинено. Але й народ, що був при ньому, коли то він був викликав Лазаря з гробу та його з мертвих воскресив, − про те свідчив. Тим то, власне, народ і вийшов йому назустріч: довідався бо, що він учинив те чудо. А фарисеї між собою тоді говорили: «Бачите, що тоді щось зарадити, бо ввесь світ іде за ним». Були ж серед тих, які прийшли поклонитися на свято, деякі греки. Ті приступили до Филипа, що був з Витсаїди Галилейської, і попросили його, так мовивши: «Пане, хочемо побачити Ісуса». Приходить Филип, говорить Андрієві, а Андрій з Филипом, знову ж таки, приходять та й говорять Ісусові. І відрікає їм Ісус: «Прийшла година для прославлення Сина Чоловічого. Істинно, істинно говорю вам: Пшеничне зерно, коли не впаде на землю і не завмре, залишиться саме-одне; коли ж завмре, то рясний плід принесе. Хто життя своє любить, той погубить його; хто ж зненавидить своє життя на цьому світі, той збереже його, щоб жити вічно. Хто служить мені, хай іде слідом за мною: і де я, там і слуга мій буде. Того, хто мені служить, пошанує Отець. Тепер стривожилась душа моя, – і що мені казати? Спаси мене, Отче, від години цієї? Але на те ж я і прийшов – на цю годину! Отче, прослав своє ім'я!» І голос із неба злинув: «І прославив, – і знову прославлю!» Народ, що стояв там і чув те, говорив: «То був грім». А інші: «Ангел промовляв до нього!» Та сказав Ісус у відповідь: «Не заради мене ізлинув голос той, лише заради вас. Тепер світові цьому суд; тепер вигнаний буде геть князь цього світу. Я ж, коли від землі буду піднесений, усіх притягну до себе». Це казав він, щоб зазначити, якою смертю вмре. Народ же озвавсь до нього: «З закону ми чули, що Христос повіки перебуватиме. Як же ти кажеш, що Син Чоловічий має бути піднесений? Хто це такий – отой Син Чоловічий?» Відрік же їм Ісус: «Ще трохи часу світло з вами. Ходіте, поки світло у вас, щоб не пойняла вас тьма. Хто ходить у тьмі, не відає, куди йде. Поки у вас світло – віруйте у світло, щоб світла синами вам стати!» Це сказавши, віддалився Ісус і скрився від них. Вони не вірували в нього, хоч і скільки сподіяв він чудес у них на очу, щоб збулось слово пророка Ісаї, що сказав: «Господи, хто повірив тому, що чули ми, і рамено Господнє кому об'явилось?» Не могли ж вони увірувати, бо Ісая ще так був сказав: «Засліпив він їм очі, заціпенив їм серце, щоб не бачили очима, щоби серцем не розуміли і не навернулись, щоб я їх вигоїв». Це сказав Ісая, коли славу його бачив і говорив про нього. А, однак, чимало й увірувало в нього, навіть із знатних, лише з огляду на фарисеїв не признавалися, щоб їх не вилучили з синагоги; славу бо людську дужче вони любили ніж славу Божу. Тоді сказав Ісус на ввесь голос: «Хто вірує в мене – вірує не в мене, а в того, хто послав мене. І хто мене бачить, той бачить того, хто послав мене. Я – світло, на світ прийшов, щоб кожен, хто в мене вірує, не перебував у темряві. Коли хтось мої слова слухає, а їх не береже, я його не суджу, бо я прийшов не судити світ, а спасти світ. Хто мене відкидає і слів моїх не приймає, має той суддю свого: слово, яке я вирік, судитиме його дня останнього. Бо не від себе вирікав я: Отець, який послав мене, дав мені заповідь, що мені казати і що промовляти. І я знаю, що заповідь його – життя вічне. Те, отже, що я кажу, кажу так, як Отець повідав мені».<i> (12:10-50)</i></p>

<p><i>Після Євангелія вірні: </i>Сла́ва Тобі, Го́споди, сла́ва Тобі.</p>

<p><b><b>Псалом 50</b></b></p>

<p>Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>

<p>Обмий мене повнотою з беззаконня мого,* і від гріха мого очисти мене.</p>

<p>Бо беззаконня моє я знаю,* і гріх мій є завжди передо мною.</p>

<p>Проти тебе єдиного я згрішив* і перед тобою зло вчинив;</p>

<p>То й правий ти в словах твоїх* і переможеш, коли будеш судити.</p>

<p>Це бо в беззаконнях я зачатий,* і в гріхах породила мене мати моя.</p>

<p>Це бо істину полюбив єси,* невідоме й таємне мудрости своєї явив ти мені.</p>

<p>Окропи мене іссопом, і очищуся,* обмий мене, і стану біліший від снігу.</p>

<p>Дай мені відчути радість і веселість,* зрадіють кості сокрушені.</p>

<p>Відверни лице твоє від гріхів моїх,* і всі беззаконня мої очисти.</p>

<p>Серце чисте створи в мені, Боже,* і духа правого обнови в нутрі моєму.</p>

<p>Не відкинь мене від лиця твого,* і Духа твого Святого не відійми від мене.</p>

<p>Поверни мені радість спасіння твого,* і духом владичним утверди мене.</p>

<p>Вкажу беззаконним дороги твої,* і нечестиві до тебе навернуться.</p>

<p>Визволь мене від вини крови, Боже, Боже спасіння мого,* і язик мій радісно прославить справедливість твою.</p>

<p>Господи, губи мої відкрий,* і уста мої сповістять хвалу твою.</p>

<p>Бо якби ти жертви захотів, дав би я,* та всепалення не миле тобі.</p>

<p>Жертва Богові – дух сокрушений,* серцем сокрушеним і смиренним Бог не погордить.</p>

<p>Ущаслив, Господи, благоволінням твоїм Сіон,* і нехай відбудуються стіни єрусалимські.</p>

<p>Тоді вподобаєш собі жертву правди, приношення і всепалення;* тоді покладуть на вівтар твій тельців.</p>

<p><i>Диякон виголошує: </i>Спаси, Боже, людей твоїх, і благослови спадкоємство твоє; навідайся до світу твого ласкою своєю і милосердям.* Підійми знамено християн і пошли нам твоє, багате милосердя – молитвами пречистої Владичиці нашої Богородиці і Вседіви Марії;* силою чесного і животворного Хреста;* заступництвом святих небесних сил безтілесних;* святого і славного пророка, предтечі і христителя Івана;* святих, славних і всехвальних Апостолів;* святих отців наших і вселенських великих учителів і святителів: Василія Великого, Григорія Богослова й Івана Золотоустого, Атанасія і Кирила;* святого отця нашого Миколая, Мирлікійського чудотворця;* святих слов'янських апостолів Кирила і Методія;* святого благовірного й рівноапостольного великого князя Володимира;* святого священномученика Йосафата;* святих, славних і переможних мучеників;* преподобних і богоносних отців наших Антонія і Теодосія Печерських та інших преподобних і богоносних отців наших;* святих і праведних богоотців Йоакима й Анни,* і святого (<i>ім'я, якого є храм</i>) і святого (<i>ім'я, якого є день</i>), і всіх Святих,* – молимо тебе, многомилостивий Господи, вислухай нас грішних, що молимось тобі, і помилуй нас.</p>

<p><i>Вірні:</i> Господи, помилуй <i>(12 р.)</i>.</p>

<p><i>Священик:</i> Благодаттю і щедротами і чоловіколюб'ям єдинородного Сина твого, з яким ти благословенний єси, з пресвятим і благим і животворним твоїм Духом, нині і повсякчас, і на віки віків.</p>

<p><i>Вірні:</i> Амінь.</p>

<p><b><b>Тріодь</b></b></p>

<p>ТРИПІСНЕЦЬ</p>

<p><i>Творіння кир Косми. Акростих у первотворі</i> Τετράδι ψαλὼ.</p>

<p><i>Ірмоси по двічі, тропарі на 12. Глас 2.</i></p>

<p>Пісня 3</p>

<p><i>Ірмос: </i><b>На ске́лі віри мене́ утверди́вши, розши́рив єси́ уста́ мої на ворогів моїх, возвесели́вся бо дух мій у співі: «Нема́ свято́го, як Бог наш, і нема́ пра́ведного по́над Те́бе, Го́споди!»</b></p>

<p><i>Приспів:</i> Сла́ва Тобі, Бо́же наш, сла́ва Тобі.</p>

<p>Даре́мно синедріо́н беззако́нних з на́міром збира́ється зловми́сним – засу́дженим оголоси́ти Тебе́, Ізбави́теля, Хри́сте, Яко́му співа́ємо: «Ти єси́ Бог наш, і нема́ свято́го по́над Те́бе, Го́споди!»</p>

<p>Лю́та ра́да беззако́нних, душе́ю – богобо́рців су́щих, наміря́ється як невго́дного вби́ти пра́ведного – Христа́, Яко́му співа́ємо: «Ти єси́ Бог наш, і нема́ свято́го по́над Те́бе, Го́споди!»</p>

<p><i>Катавасія, два лики разом: </i><b>На скелі віри…</b></p>

<p><i>Мала єктенія і виголос: </i>Ти бо єси́ Цар ми́ру і Спас душ на́ших, і Тобі сла́ву возсила́ємо, Отцю́, і Си́ну, і Свято́му Ду́хові, ни́ні і повсякча́с, і на віки віків.</p>

<p><i>Кондак, глас 4. Подібний </i>Вознесийся:</p>

<p>Більше од блудни́ці, Благи́й, впа́вши в беззако́ння, * зли́ви сліз Тобі нітро́хи не приніс я; * але́ в безмо́вній моли́тві припада́ю до Те́бе, * з любо́в’ю обціло́вуючи пречи́сті Твої но́ги, * щоб Ти про́щення довгів, я́ко Влади́ка, * дарува́в мені, що кли́чу, Спа́се: * «Од скве́рни діл моїх ізба́в мене́!»</p>

<p><i>Ікос: </i>Жона́, раніше розпу́сна, знена́цька цілому́дренною яви́лася, знена́видівши діла́ гане́бного гріха́ і насоло́ди тіле́сні, помишля́ючи про со́ром вели́кий і суд із ка́рою, що його́ зазна́ють блу́дники й розпу́сники, з яки́х пе́рший – я; і хоч страха́юся, проте́ трима́юся лихо́го зви́чаю, безу́мний. А блу́дна жона́, убоя́вшись і поспіши́вши, ско́ро прийшла́, взива́ючи до Викупи́теля: «Чоловіколю́бче і Ще́дрий, * од скве́рни діл моїх ізба́в мене́!»</p>

<p>Пісня 8</p>

<p><i>Ірмос: </i><b>Поси́лив тира́н своє́ веління, тож семикра́тно розпали́ли коли́сь піч, у якій о́троки, нака́з царя́ знева́живши, не опали́лися, але́ взива́ли: «Всі діла́ Госпо́дні, Го́спода оспівуйте і превозносіте по всі віки!»</b></p>

<p>Жона́, ви́ллявши ми́ро прецінне на Влади́чню і Боже́ственну страшну́ главу́ Твою́, Хри́сте, торка́лася пречи́стих стіп Твоїх занечи́щеними доло́нями і взива́ла: «Всі діла́ Госпо́дні, Го́спода оспівуйте і превозносіте по всі віки!»</p>

<p>Сльоза́ми омива́є і воло́ссям обтира́є но́ги Сотвори́теля ви́нна у гріха́х; тому́ не позба́вилася вона́ відпу́щення вчи́неного не́ю в житті, але́ взива́ла: «Всі діла́ Госпо́дні, Го́спода оспівуйте і превозносіте по всі віки!»</p>

<p>Священнодіється відку́плення благорозу́мної че́рез спасе́нний її жаль та сліз потік, у яко́му вона́ ісповіданням оми́тися не соро́милася, але́ взива́ла: «Всі діла́ Госпо́дні, Го́спода оспівуйте і превозносіте по всі віки!»</p>

<p><b>Хва́лимо, благословимо́, поклоня́ємося Го́сподеві, оспівуючи і превозно́сячи Його́ по всі віки.</b></p>

<p><i>Катавасія: </i><b>Посилив тиран…</b></p>

<p><i>На 9-ій пісні кадження. Диякон або ієрей:</i></p>

<p>Богоро́дицю і Ма́тір Світла в пісня́х велича́ймо!</p>

<p>Чеснішу <i>не співаємо:</i></p>

<p><i>Пісня 9 Ірмос</i> (<i>г. 2</i>): З чистими душами й неоскверненими устами* прийдіть і звеличаймо неосквернену й пречисту Матір Еманнуїла,* приносячи моління народженому з неї:* Пощади, Христе Боже, душі наші, і спаси нас.</p>

<p>Юда йде до беззаконних князів і каже:* Що хочете мені дати, а я вам видам Христа, якого шукайте?* Приязнь Христову він проміняв за золото.* Пощади, Христе Боже, душі наші, і спаси нас!</p>

<p><b>Слава і нині</b>: Нечестивцю, засліплений грошолюбством!* Ти цілком забув про те, що ти одержав, чого ти навчився:* що душі не можна проміняти й за цілий світ.* Тому в відчаю ти, зраднику, повісився.* Пощади, Христе Боже, душі наші, і спаси нас!</p>

<p><b>Катавасія</b>: З чистими душами й неоскверненими устами* прийдіть і звеличаймо неосквернену й пречисту Матір Еманнуїла,* приносячи моління народженому з неї:* Пощади, Христе Боже, душі наші, і спаси нас.</p>

<p><b><b>Світильний</b>:</b></p>

<p><b>Світильний</b>: Світлицю твою, Спасе мій, бачу прикрашену,* але одежі не маю, щоб до неї ввійти.* Дай, Світлодавче, осяйність одінню душі моєї і спаси мене.</p>

<p><b><i>І співаємо <b>хвалитні</b> на глас 1:</i></b></p>

<p><b>Псалом 148</b></p>

<p><b>Усе, що живе, нехай хвалить Господа. * Хваліте Господа з неба,* хваліте його на висотах.* Тобі належить пісня, о Боже.</b></p>

<p><b>Хваліте його, всі ангели його,* хваліте його, всі воїнства небесні.* Тобі належить пісня, о Боже.</b></p>

<p>Хваліте його, ви − сонце й місяцю,* хваліте його, всі ясні зорі.</p>

<p>Хваліте його, ви – небеса небес* і води, що над небесами.</p>

<p>Нехай вони ім'я Господнє хвалять,* бо він повелів, і створились.</p>

<p>Поставив їх на віки вічні* і дав закон, що не перейде.</p>

<p>Хваліте Господа з землі,* кити і всі морські безодні;</p>

<p>Вогонь і град, сніг і туман,* і буйний вітер, який виконує його слово;</p>

<p>Гори й усі пагорби,* садовина й усі кедри;</p>

<p>Звір дикий і скот усілякий,* гад і птах крилатий;</p>

<p>Царі землі й усі народи,* князі й усі земні судді;</p>

<p>Хлопці й дівчата,* старі разом з юнацтвом.</p>

<p>Нехай ім'я Господнє хвалять, високе бо ім'я його єдине.* Велич його понад землю й небо.</p>

<p>Він підняв ріг народу свого.* Хвала всім його святим, синам Ізраїля, народові, що йому близький.</p>

<p><b>Псалом 149</b></p>

<p>Співайте Господеві нову пісню,* а хвалу йому на зборі праведників.</p>

<p>Нехай Ізраїль своїм Творцем радіє,* нехай своїм царем сини Сіону веселяться.</p>

<p>Нехай хвалять ім'я його танком,* при бубні й при гарфі нехай йому співають.</p>

<p>Господь бо ласкавий до народу свого,* оздоблює перемогою покірних.</p>

<p>Нехай торжествують праведні у славі,* на своїх ложах нехай ликують.</p>

<p>Нехай хвала Божа буде на устах у них,* і двосічний меч у руці в них.</p>

<p>Щоб між народами вчинити відплату,* між племенами – покарання.</p>

<p>Щоб їхніх царів закути в кайдани,* а їхніх вельмож – у залізні окови.</p>

<p>Щоб суд написаний над ними вчинити.* Це слава всіх його преподобних.</p>

<p><b>Псалом 150</b></p>

<p>Хваліте Бога у святині його,* хваліте його у твердині сили його.</p>

<p><i>Стих: </i>Хваліте його за його подвиги великі,* хваліте його в його величі безмежній.</p>

<p><i>(г.1):</i> У То́бі, Си́нові Діви, впізна́вши Бо́га, * блудни́ця промовля́ла, * у пла́чі блага́ючи, * як така́, що досто́йне сліз учини́ла: * «Відпусти́ борг, як я – розпусти́ла ко́си, * возлюби́ лю́блячу, справедли́во знена́виджену, * і я Дру́гом ми́тарів Тебе́ проголошу́, * Доброчи́нцю Чоловіколю́бче!»</p>

<p><i>Стих: </i>Хваліте його звуком рогу,* хваліте його на гарфі й на гуслах.</p>

<p>Многоцінне ми́ро * блудни́ця зміша́ла зі сльоза́ми * і ви́лляла на пречи́сті но́ги Твої, їх цілу́ючи. * Її одра́зу ж оправда́в єси́ * – і нам про́щення дару́й, * Ти, що постражда́в за нас, * і спаси́ нас.</p>

<p><i>Стих:</i> Хваліте його на бубні й танком,* хваліте його на струнах і сопілці.</p>

<p>Коли́ грішниця прино́сила ми́ро, * тоді у́чень змовля́вся з беззако́нними. * Та – раділа, витрача́ючи многоцінне, * а сей – поспіша́в прода́ти Безцінного; * та – Влади́ку пізнава́ла, * а сей – від Влади́ки віддаля́вся; * та визволя́лася, * а Юда става́в рабо́м во́рога. * Страшне́ – збайдужіння, * вели́ке – покая́ння: * його́ дару́й мені, Спа́се, * що постражда́в за нас, * і спаси́ нас.</p>

<p><i>Стих: </i>Хваліте його на дзвінких цимбалах, хваліте його на гучних цимбалах.* Усе, що живе, нехай хвалить Господа.</p>

<p>О Юдине окая́нство! * Ба́чив він блудни́цю, що цілува́ла сто́пи, * – і замишля́в підсту́пно поцілу́нок зра́ди. * Вона́ воло́сся розв’яза́ла – а він лю́ттю себе́ зв’я́зував, * но́сячи за́мість ми́ра – злово́нну зло́бу: * бо за́здрість не вміє обира́ти кори́сне. * О Юдине окая́нство! * – від ньо́го ж ізба́ви, Бо́же, * ду́ші на́ші.</p>

<p><b>Слава,</b> <i>глас 2:</i> Грішниця бігла ми́ро купи́ти, * щоб пома́зати Многоцінне Ми́ро – Доброчи́нця, * і до мирова́рника взива́ла: * «Дай мені ми́ро, щоб і я пома́зала * То́го, Хто згла́див усі мої гріхи́!»</p>

<p><b>І нині,</b> <i>глас 6:</i> Потопа́юча в гріху́ знайшла́ Тебе́, При́стань спасіння, * і, ми́ро зі сльоза́ми вилива́ючи, до Те́бе вола́ла: * «Згля́нься, Ти, що чека́єш покая́ння грішників! * Спаси́ ж мене́, Влади́ко, з кругове́рті гріха́ * за́для вели́кої Твоє́ї ми́лости!»</p>

<p><b><b>Мале славослов'я</b></b></p>

<p><i>Священик:</i> Слава тобі, що Світло нам показав!</p>

<p><i>Вірні:</i> Слава во вишніх Богу, і на землі мир,* в людях благовоління.</p>

<p>Хвалимо тебе, благословимо тебе, кланяємось тобі,* славимо тебе, дякуємо тобі заради великої твоєї слави.</p>

<p>Господи, царю небесний, Боже, Отче вседержителю,* Господи, Сину єдинородний, Ісусе Христе, і Святий Душе.</p>

<p>Господи, Боже, Агнче Божий, Сину Отця,* що береш гріхи світу, помилуй нас.</p>

<p>Ти, що береш гріхи світу,* прийми нашу молитву. Ти, що сидиш по правиці Отця,* помилуй нас.</p>

<p>Ти бо один лише святий, ти єдиний Господь, Ісус Христос,* на славу Бога Отця. Амінь.</p>

<p>Щодня буду тебе благословити* і хвалити ім'я твоє на віки вічні.</p>

<p>Господи, ти був нам пристановищем* по всі роди.</p>

<p>Молюсь: Господи, змилуйся надо мною,* вилікуй мою душу, бо гріх мій − перед тобою.</p>

<p>Господи, до тебе я прибігаю,* навчи мене творити твою волю, бо ти Бог мій.</p>

<p>Бо в тебе є джерело життя,* у твоїм світлі побачимо світло.</p>

<p>Добавляй ласку тим,* що визнають тебе.</p>

<p>Сподоби, Господи, сьогодні* без гріха зберегтися нам.</p>

<p>Благословенний ти, Господи, Боже Отців наших,* і хвальне, і прославлене ім'я твоє навіки. Амінь.</p>

<p>Нехай буде, Господи, милість твоя на нас,* бо ми надіємось на тебе.</p>

<p>Благословенний ти, Господи,* навчи мене установ твоїх.</p>

<p>Благословенний ти, Владико,* врозуми мене установами твоїми.</p>

<p>Благословенний ти, Святий,* просвіти мене установами твоїми.</p>

<p>Господи, милість твоя повіки,* не покидай діло рук твоїх.</p>

<p>Тобі належить хвала,* тобі належить пісня.</p>

<p>Тобі належить слава:* Отцю, і Сину, і Святому Духові:</p>

<p>Нині і повсякчас,* і на віки вічні. Амінь.</p>

<p><i>Тоді диякон виголошує </i></p>

<p><b><b><i>Прохальну єктенію:</i></b></b></p>

<p>Сповнім ранішню молитву нашу Господеві.</p>

<p><i>Вірні:</i> Господи, помилуй.</p>

<p>Заступи, спаси, помилуй і охорони нас, Боже, твоєю благодаттю.</p>

<p><i>Вірні:</i> Господи, помилуй.</p>

<p>Дня всього досконалого, святого, мирного і безгрішного у Господа просім.</p>

<p><i>Вірні:</i> Подай, Господи (<i>за кожним разом</i>).</p>

<p>Ангела миру, вірного наставника, охоронця душ і тіл наших у Господа просім.</p>

<p>Прощення і відпущення гріхів і прогрішень наших у Господа просім.</p>

<p>Доброго і пожиточного для душ наших і миру для світу у Господа просім.</p>

<p>Осталий час життя нашого в мирі й покаянні скінчити у Господа просім.</p>

<p>Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<p><i>Священик:</i> Бо ти Бог милости, ласк і чоловіколюбности, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Священик:</i> Мир всім.</p>

<p><i>Вірні:</i> І духові твоєму.</p>

<p><i>Диякон:</i> Голови ваші перед Господом схиліть.</p>

<p><i>Вірні:</i> Тобі, Господи.</p>

<p><i>Священик читає</i>: Господи святий, ти на висоті живеш і всевидючим оком твоїм споглядаєш на всяке створіння! Перед тобою схилили ми голови, душі й тіла, і молимося до тебе, Святий святих: Простягни руку твою невидиму від святого житла твого і благослови всіх нас; а якщо ми де в чому згрішили добровільно чи недобровільно, як добрий і чоловіколюбний Бог, прости і даруй нам земні й небесні добра твої:</p>

<p><i>Виголошення</i>: Бо до тебе належить милувати і спасати нас, Боже наш, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Після єктенії беремо </i></p>

<p><b><b><i>Стихири на стиховні</i></b></b></p>

<p>(<i>г. 6</i>): Сьогодні Христос приходить у дім фарисея,* і жінка грішниця, приступивши, паде до його ніг і кличе:* Споглянь на мене, погружену в гріхи,* що впала у розпач через сподіяні вчинки,* і не відкидай мене від своєї доброти!* Подай мені, Господи, відпущення гріхів, і спаси мене.</p>

<p><i>Стих</i>: Насити нас уранці милістю твоєю, Господи, щоб ми раділи й веселились по всі дні наші. Звесели нас мірою днів, за яких ти засмутив нас, мірою літ, що в них ми зазнали горя.* Нехай виявиться твоїм слугам твоє діло, і слава твоя – їхнім дітям.</p>

<p>Блудниця простерла своє волосся до тебе, Владико,* а Юда простер свої руки до беззаконних.* Вона, щоб одержати прощення, а він, щоб узяти срібняки.* Тому кличемо до тебе проданого, що нас визволив:* Господи, − слава тобі!</p>

<p><i>Стих</i>: І ласка Господа, Бога нашого, нехай буде над нами,* і стверди діло рук наших; стверди його – діло рук наших.</p>

<p>Жінка, злом воняюча й осквернена, приступила до тебе, Спасе,* і, виливаючи сльози на твої ноги, визнала своє страждання:* Як погляну на тебе, Владико?* Це ж бо ти прийшов спасти блудницю з безодні!* Воскреси й мене умерлу,* як ти підняв з гробу чотириденного Лазаря.* Прийми мене окаянну, Господи, і спаси мене.</p>

<p><i>Стих</i>: Хвалитиму тебе, Господи, всім серцем моїм,* розповім про всі твої чудеса.</p>

<p>Та, що була зневірена своїм життям і знана зі своїх лихих звичаїв, несучи миро,* приступила до тебе, кличучи:* Не відкинь мене блудну ти, що народився від Діви!* Не погорди моїми сльозами, Радосте ангелів!* Але прийми мене, що каюся, бо ти не відкинув мене грішну* задля твоєї великої милости.</p>

<p><b>Слава і нині</b> (<i>г. 8</i>): Жінка, що впала в численні гріхи,* збагнувши твоє божество, Господи, виконує завдання мироносиць.* Перед твоїм похороном вона з риданням приносить тобі миро, кажучи:* Горе мені, бо палкі нестримні пристрасті для мене, мов ніч,* а насолода гріха – туманна й безмісячна!* Прийми струмки моїх сліз ти, що хмарами виносиш воду з моря!* Прихилися до моїх сердечних зітхань ти,* що прихилив небеса твоїм невимовним приниженням,* хай поцілую і знову обітру волоссям моєї голови твої пречисті ноги,* яких луну в раю, по полудні,* почула Єва своїми ушима і настрахалася.* Спасителю душ, хто може дослідити безліч моїх гріхів і безодню твоїх судів?* Не погорди слугинею твоєю, Спасе, що маєш безмірну милість.</p>

<p><i>Після стиховні читаємо:</i></p>

<p>Добре воно – прославляти Господа, і співати імені твоєму, Всевишній.</p>

<p>Звіщати вранці милість твою, і ночами – твою вірність.</p>

<p>Святий Боже, святий Кріпкий, святий Безсмертний, помилуй нас (<i>3 р</i>.).</p>

<p><b>Слава</b> Отцю, і Сину, і Святому Духові,* і нині і повсякчас, і на віки вічні. Амінь.</p>

<p>Пресвята Тройце, помилуй нас;* Господи, очисти гріхи наші;* Владико, прости беззаконня наші;* Святий, завітай і зціли немочі наші імени твого ради.</p>

<p>Господи, помилуй (<i>3 р</i>.).</p>

<p><b>Слава</b> Отцю, і Сину, і Святому Духові.</p>

<p><b>І нині</b> і повсякчас, і на віки вічні. Амінь.</p>

<p>Отче наш, що єси на небесах,* нехай святиться ім’я твоє,* нехай прийде царство твоє,* нехай буде воля твоя, як на небі, так і на землі.* Хліб наш насущний дай нам сьогодні,* і прости нам провини наші,* як і ми прощаємо винуватцям нашим,* і не введи нас у спокусу,* але визволи нас від лукавого.</p>

<p><i>Священик:</i> Бо твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><i>Вірні:</i> Амінь.</p>

<p><b><b><i>Тропар</i></b></b></p>

<p>Стоячи у храмі слави твоєї, Богородице,* себе на небі уявляємо.* Ти, Двері Небесні,* відчини нам двері милости твоєї.</p>

<p><i>Вірні:</i> Господи, помилуй <i>(40 р.)</i>. Владико, благослови!</p>

<p><i>Священик:</i> Благословенний Христос, Бог наш, завжди, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Священик:</i> Небесний Царю, Церкву укріпи, віру утверди, народи усмири, світ утихомир, місто (село, обитель цю) добре збережи, і тих, що раніш спочили, в оселях праведних осели, і нас після покаяння й сповіді прийми і помилуй, як благий і чоловіколюбець.</p>

<p><i>Вірні:</i> Амінь. Господи, помилуй <i>(3 р.)</i>. <b>Слава і нині</b>:</p>

<p>Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, тебе величаємо.</p>

<p>Іменем Господнім благослови, отче.</p>

<p><i>Священик:</i> Молитвами святих отців наших, Господи Ісусе Христе, Боже наш, помилуй нас.</p>

<p><i>Вірні:</i> Амінь.</p>

<p><b>Молитва св. Єфрема</b></p>

<p>Господи і Владико життя мого! Духа лінивства, недбайливости, властолюб'я і пустомовства віджени від мене. <i>(Доземний поклін)</i>.</p>

<p>Духа чистоти, покори, терпеливости й любови даруй мені, слузі твоєму. <i>(Доземний поклін)</i>.</p>

<p>Так, Господи, Царю! Дай мені бачити гріхи мої і не осуджувати брата мого, бо ти благословенний на віки вічні. Амінь. <i>(Доземний поклін)</i>.</p>

<p>Боже, милостивий будь мені грішному! Боже, очисти гріхи мої і помилуй мене! Без числа нагрішив я, Господи, прости мені! (<i>12 малих поклонів</i>).</p>

<p>Слава тобі, Христе Боже, надіє наша, слава тобі!</p>

<p><i>Вірні:</i> Слава і нині; Господи, помилуй (<i>3 р.</i>). Благослови.</p>

<p><i>Священик: </i>Христос Господь, що йде на добровільні страждання спасіння нашого ради, істинний Бог наш, молитвами пречистої своєї Матері, святих славних і всехвальних апостолів, преподобних і богоносних отців наших, і всіх святих, помилує і спасе нас, як благий і чоловіколюбець.</p>

<p><i>Вірні:</i> Амінь.</p>

