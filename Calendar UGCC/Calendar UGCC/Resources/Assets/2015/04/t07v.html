<p>Великий вівторок.</p>

<p>+ <b><i>БЛАГОВІЩЕННЯ ПРЕСВЯТОЇ ВЛАДИЧИЦІ НАШОЇ БОГОРОДИЦІ.</i></b></p>

<h2 align="center" >ЛІТУРГІЯ ПЕРЕДШЕОСВЯЧЕНИХ ДАРІВ</h2>

<p><i>Ієрей з дияконом одягнені у ризи поклоняються перед святою трапезою тричі, кажучи тільки:</i> <b>Боже, ми́лостивий будь мені грішному.</b> <i>І цілують святе Євангеліє, святу трапезу і напрестільний хрест. А диякон виходить і, ставши на звичайнім місці, виголошує:</i></p>

<p><b>Благослови, владико.</b></p>

<p><i>Ієрей, стоячи перед святою трапезою у святилищі, голосно мовить:</i></p>

<p><b>Благослове́нне Ца́рство Отця́, і Си́на, і Свято́го Ду́ха, ни́ні і повсякчас, і на віки віків.</b></p>

<p><i>Вірні:</i> Амінь. </p>

<p>Прийдіте, поклонімся* Цареві нашому Богу.</p>

<p>Прийдіте, поклонімся* Христові, Цареві нашому Богу.</p>

<p>Прийдіте, поклонімся і припадім* до самого Господа Ісуса Христа, Царя і Бога нашого.</p>

<p><b>Псалом 103</b></p>

<p>Благослови, душе моя, Господа!* Господи, Боже мій, ти вельми великий!</p>

<p>Ти одягнувся величчю і красою,* ти світлом, наче ризою, покрився.</p>

<p>Ти розіп'яв, неначе намет, небо,* ти збудував твої горниці у водах.</p>

<p>Із хмар собі робиш колісницю,* ходиш на крилах вітру.</p>

<p>Вітри своїми посланцями учиняєш,* полум'я вогненне − слугами своїми.</p>

<p>Ти заснував землю на її підвалинах,* не захитається по віки вічні.</p>

<p>Безоднею, немов одежею, покрив її,* понад горами стали води.</p>

<p>Перед погрозою твоєю вони тікали,* перед голосом грому твого тремтіли.</p>

<p>Підвелися гори, зійшли долини до місця,* що ти їм призначив.</p>

<p>Поставив їм границю, якої не перейдуть,* щоб знову покрити землю.</p>

<p>Джерела посилаєш у ріки,* які течуть проміж горами.</p>

<p>Усю звірину, що в полі, вони напувають,* дикі осли там гасять свою спрагу.</p>

<p>Над ними кублиться небесне птаство,* з-поміж гілляк дає свій голос.</p>

<p>Ти напуваєш гори з твоїх горниць,* земля насичується плодом діл твоїх.</p>

<p>Вирощуєш траву для скоту, зела – на вжиток людям,* щоб хліб із землі добували:</p>

<p>Вино, що серце людське звеселяє, олію, щоб від неї ясніло обличчя,* і хліб, що скріплює серце людське.</p>

<p>Насичуються дерева Господні,* кедри ливанські, що посадив їх.</p>

<p>На них гніздяться птиці;* бусли – на кипарисах їхнє житло.</p>

<p>Високі гори для оленів,* скелі − для зайців притулок.</p>

<p>Ти створив місяць, щоб значити пори;* сонце знає свій захід.</p>

<p>Наводиш темряву, і ніч надходить,* що в ній ворушаться усі звірі дібровні.</p>

<p>Левенята рикають за здобиччю своєю,* поживи від Бога для себе просять.</p>

<p>Ховаються, як тільки зійде сонце,* лягають у своїх норах.</p>

<p>Виходить чоловік до свого діла,* і до своєї праці аж до вечора.</p>

<p>Яка їх, твоїх діл, Господи, сила!* У мудрості все ти створив, − повна земля твоїх створінь.</p>

<p>Ось море велике, прешироке, * у ньому плазунів без ліку, звірів малих і великих.</p>

<p>Там кораблі проходять,* є і левіятан, якого ти створив, щоб ним бавитися.</p>

<p>Усі вони від тебе дожидають,* щоб дав їм у свій час поживу.</p>

<p>Коли даєш їм, вони її збирають,* як розтулюєш твою руку, вони насичуються благом.</p>

<p>Вони бентежаться, коли ховаєш вид свій;* як забираєш дух у них, вони гинуть і повертаються у свій порох.</p>

<p>Зішлеш свій дух, – вони оживають,* і ти відновлюєш лице землі.</p>

<p>Нехай слава Господня буде повіки,* нехай Господь радіє творами своїми.</p>

<p>Спогляне він на землю, і вона стрясається,* торкнеться гір, вони димують.</p>

<p>Я буду Господеві співати поки життя мого,* псалми співатиму, поки буду жити.</p>

<p>Нехай буде приємна йому моя пісня;* у Господі я веселитимусь.</p>

<p>Нехай грішники з землі щезнуть, і беззаконних більше нехай не буде.* Благослови, душе моя, Господа.</p>

<p><b>Слава</b> Отцю, і Сину, і Святому Духові:</p>

<p><b>І нині</b> і повсякчас, і на віки вічні. Амінь.</p>

<p>Алилуя, алилуя, алилуя: Слава тобі, Боже! (<i>3 р</i>.).</p>

<p><b>Вечірні молитви</b></p>

<p><i>Під час 103-го псалма священик мовить перед св. дверми вечірні молитви. </i></p>

<p>1. Господи щедрий і милосердний, довготерпеливий і многомилостивий! Вислухай молитви наші і зверни увагу на голос моління нашого і яви нам знак милости твоєї, наведи нас на дорогу твою, щоб ходили ми в твоїй правді. Звесели серця наші, щоб ми боялись імення твого святого, бо ти великий і твориш чуда; ти Бог єдиний і немає подібного тобі між богами, Господи. Ти сильний у милості і добрий у силі, аби допомагати й утішати, і спасати всіх, хто на ім'я твоє святе уповає. Бо тобі належить усяка слава, честь і поклоніння: Отцю, Сину, і Святому Духові, нині і повсякчас, і на віки вічні. Амінь.</p>

<p>2. Господи, в обуренні твоїм не картай нас, ані в гніві твоїм нас не карай, але поводься з нами за милістю твоєю, Лікарю і Зцілителю душ наших. Приведи нас до бажаної пристані твоєї, просвіти очі сердець наших на пізнання твоєї правди і дай нам останок теперішнього дня мирний і безгрішний, і ввесь час життя нашого, заради молитов святої Богородиці і всіх святих. Бо твоя влада і твоє царство, і сила, і слава: Отця, і Сина, і Святого Духа, нині і повсякчас, і на віки вічні. Амінь.</p>

<p>3. Господи, Боже наш! Згадай нас грішних і недостойних слуг твоїх, коли призиваємо святе ім'я твоє, і не осороми нас, коли очікуємо милости твоєї, але вислухай, Господи, усі наші спасенні прохання, і вчини нас достойними любити і боятися тебе від усього серця нашого і творити в усьому волю твою. Бо ти є добрий і чоловіколюбний Бог, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>4. Невмовкаючими піснями і неустанними величаннями святих сил оспівуваний, наповни уста наші хвалінням твоїм, щоб віддавати шану імені твоєму святому; і дай нам частку і спадкоємство з усіма, що почитають тебе в правді і зберігають заповіді твої, молитвами святої Богородиці і всіх святих твоїх. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>5. Благословенний ти, Господи Боже, Вседержителю, що знаєш думки людські, що відаєш те, чого ми потребуємо, і багато більше, ніж ми просимо, або розуміємо. Самий ти, чоловіколюбний Царю, у всьому добрий, задовольни нас багатством твоїх ласк, щоб ми непостидною совістю призивали святе ім'я твоє; і не введи нас у спокусу, але визволь нас від злого, і провидінням твоїм дай нам усе корисне. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>6. Господи, Господи, що пречистою твоєю долонею все утримуєш, що довго терпиш нам усім, і жалієшся задля нашої злоби! Згадай твої милості і ласки, відвідай нас у твоїй доброті і дай нам пройти й останок нинішнього дня вільним від різних затій лукавого, і збережи наше життя без напастувань, благодаттю Святого твого Духа, − милістю, щедротами і чоловіколюб'ям єдинородного Сина твого, з яким і ти є благословенний, з пресвятим, добрим і животворним твоїм Духом, нині і повсякчас, і на віки вічні. Амінь.</p>

<p>7. Боже великий і дивний, що несказанною добрістю і багатим промислом усім управляєш, і дав нам земні добра й запевнив нам обіцяне царство уділеними ласками впродовж цього дня, остерігши нас від усякого лиха! Дай нам і решту непорочно докінчити перед святою твоєю славою і величати тебе одного і доброго, і чоловіколюбного Бога нашого. Бо ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>8. Боже великий і вишній, в тебе одного є безсмертність і в світлі живеш недоступнім. Ти все створіння мудро створив, відокремив світло від темряви і сонце поклав, щоб правити днем, а місяць і зорі, щоб володіли ніччю, нас же грішних вчинив достойними і в теперішню годину стати перед твоїм обличчям, щоб тебе визнавати і принести тобі вечірнє славослов'я. Направ, Чоловіколюбче, молитву нашу, немов кадило, перед тобою і прийми її, як благовонний запах. Дай нам мирний цей вечір і близьку вже ніч; зодягни нас у броню світла; визволь нас від нічного страху і всякої речі, що в темряві з'являється, і дай сон, що його ти дарував на відпочинок нашій немічності, вільний від усякого маріння диявольського. Владико, давче добра, хай і на нашій постелі, бувши тобі милими, згадуємо вночі твоє ім'я і, просвічувані навчанням твоїх заповідей, встанемо в душевній радості до звеличування твоєї доброти, приносячи твоєму милосердю молитви і моління, за наші і всіх твоїх людей провини. Відвідай їх задля молитов святої Богородиці. Бо ти є добрий і чоловіколюбний Бог, і тобі віддаємо славу: Отцю, і Сину, і Святому Духові, нині і повсякчас, і на віки вічні. Амінь.</p>

<p><i>По закінченні 103-го псалма диякон виходить північними дверми, віддає шану священикові.</i> <i>Священик вертається і стає перед престолом, а диякон робить малий поклін перед св. дверми і виголошує єктенію. Якщо нема диякона, священик сам виголошує єктенію перед св. дверми. [Треба знати, що згідно із давньою традицією священик виголошує всі ектенії, окрім ектенії усильного благання, перед святими дверми].</i></p>

<p><b>Єктенія мирна</b></p>

<p>В мирі Господеві помолімся.</p>

<p><i>Вірні:</i> Господи, помилуй (<i>за кожним разом</i>).</p>

<p>За мир з висот і спасіння душ наших, Господеві помолімся.</p>

<p>За мир всього світу, добрий стан святих Божих Церков і з'єднання всіх, Господеві помолімся.</p>

<p>За святий храм цей і тих, що з вірою, побожністю і страхом Божим входять до нього, Господеві помолімся.</p>

<p>За святішого вселенського Архиєрея нашого <i>(ім'я)</i>, Папу Римського, Господеві помолімся.</p>

<p>За блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого Кир <i>(ім'я)</i>, і за боголюбивого Єпископа нашого Кир <i>(ім'я)</i>, чесне пресвітерство, у Христі дияконство, за ввесь причет і людей, Господеві помолімся.</p>

<p>За Богом бережений народ наш, за правління і все військо, Господеві помолімся.</p>

<p>За місто це (<i>або</i> за село це, <i>або</i> за святу обитель цю), і за кожне місто, країну і за тих, що вірою живуть у них, Господеві помолімся.</p>

<p>За добре поліття, за врожай плодів земних і часи мирні, Господеві помолімся.</p>

<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>

<p>Щоб визволитися нам від усякої скорби, гніву і нужди, Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<p><i>Священик:</i> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Диякон, співає малу єктенію:</i></p>

<p><b>Мала єктенія</b></p>

<p>Ще і ще в мирі Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><i>Священик:</i> Бо твоя є влада і твоє царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><i>Диякон робить малий поклін та вертається у святилище. </i></p>

<p><b>Псалом 140</b></p>

<p><i>Вірні співають два перші стихи 140-го псалма, на глас 4. Коли вірні починають співати „Господи, взиваю я”, диякон бере кадильницю і, після того, як священик поблагословить кадило, кадить св. трапезу від чотирьох боків, потім – запрестольну ікону, ікони святилища і священика. Після цього, вийшовши зі святилища північними дверми, приходить перед св. двері, робить поклін, кадить ікони південної частини іконостасу, починаючи від ікони Спасителя; відтак, зробивши знову поклін перед св. дверми, кадить ікони північної частини, починаючи від ікони Богородиці, потім – хори, правий і лівий; людей кадить з солеї, після чого південними дверми вертається у святилище.</i></p>

<p><b>Господи, взиваю я до тебе, вислухай мене.* Вислухай мене, Господи.* Господи, взиваю я до тебе, вислухай мене.* Почуй голос моління мого,* коли взиваю до тебе.* Вислухай мене, Господи.</b></p>

<p><b>Нехай піднесеться молитва моя,* мов кадило перед тобою;* підношення рук моїх,* як жертва вечірня.* Вислухай мене, Господи.</b></p>

<p>Постав, Господи, моїм устам сторожу;* до дверей губ моїх − варту!</p>

<p>Не дай схилитися серцеві моєму* до чогось злого.</p>

<p>Ані чинити лихі вчинки з людьми, що творять беззаконня,* – ні ласощів їхніх я не хочу їсти.</p>

<p>Нехай праведник по-доброму б'є мене й виправляє,* а олія грішного нехай не намастить голови моєї.</p>

<p>Я все-таки молитимусь,* незважаючи на їхні злі вчинки.</p>

<p>Якщо суддів їхніх скинуть в ущелини скелі,* то почують, що слова мої любі.</p>

<p>Немовби хтось розбив і розрив землю,* розкидано їхні кості перед адом.</p>

<p>Бо до тебе, Господи, мій Боже, мої очі;* до тебе прибігаю, не губи душі моєї.</p>

<p>Збережи мене від петлі, що її наставили на мене,* і від сильця тих, що творять беззаконня.</p>

<p>Нехай грішники впадуть у власні сіті всі разом,* а я пройду безпечно.</p>

<p><b>Псалом 141</b></p>

<p>Я голосом моїм до Господа взиваю,* я голосом моїм до Господа молюся.</p>

<p>Скаргу мою перед ним виливаю,* мою скруту йому я виявляю.</p>

<p>Коли тривожиться в мені дух мій, ти знаєш мою стежку.* На дорозі, де я ступаю, тайно розставили сильце на мене.</p>

<p>Поглянь праворуч і подивися:* нема нікого, хто дбав би за мене.</p>

<p>Нема куди мені втікати,* нема нікого, хто піклувався би мною.</p>

<p>До тебе, Господи, взиваю й кажу:* Ти моє прибіжище, в землі живих ти − моя доля!</p>

<p>Зверни увагу на моє благання,* бо я вельми нещасний.</p>

<p>Спаси мене від гонителів моїх,* бо вони сильніші від мене.</p>

<p><b><i>Стихири</i></b></p>

<p><i>Стих: </i>Виведи з в'язниці мою душу,* щоб дякувати імені твоєму.</p>

<p>(<i>г. 5</i>): Діждавшися, вірні, спасенних страждань Христа Бога,* прославмо його довготерпіння,* щоб він своїм милосердям підняв і нас, умерлих гріхом,* як благий і чоловіколюбець.</p>

<p><i>Стих: </i>Мене обступлять праведники,* бо ти добро мені вчиниш.</p>

<p>Діждавшися, вірні, спасенних страждань Христа Бога,* прославмо його довготерпіння,* щоб він своїм милосердям підняв і нас, умерлих гріхом,* як благий і чоловіколюбець.</p>

<p><b>Псалом 129</b></p>

<p><i>Стих: </i>З глибин взиваю до тебе, Господи,* Господи, почуй мій голос.</p>

<p>(<i>г. 1</i>): Ідучи на добровільну страсть,* казав по дорозі Господь апостолам:* Ось ідемо до Єрусалиму і Син Чоловічий* буде виданий, як написано про нього.* Прийдім, отже, і ми ходімо з ним з очищеними думками,* щоб розіп'ястися з ним* і заради нього умерти для життєвих пристрастей,* ожити з ним і почути його слова:* Уже не до туземного Єрусалиму на муки,* але йду до Отця мого й Отця вашого,* до Бога мого і Бога вашого,* та й піднесу вас до вишнього Єрусалиму в царстві небеснім.</p>

<p><i>Стих: </i>Нехай будуть твої вуха уважні,* до голосу благання мого.</p>

<p>Господи, ідучи на страсть, ти взяв набік своїх учнів* і сказав, утверджуючи їх:* Чому не пам'ятаєте слів, які я вам колись казав,* що кожному пророкові тільки в Єрусалимі приречено бути вбитим?* Тепер уже настає час, про який я вам сказав:* Ось я буду виданий в руки на наругу грішників.* Вони мене розіпнуть на хресті* та покладуть до гробу і вважатимуть за виклятого мерця.* Ви ж будьте мужні;* на третій донь я воскресну* на радість вірних і на життя вічне.</p>

<p><i>Стих:</i> Коли ти, Господи, зважатимеш на беззаконня,* то хто встоїться, Господи. Та в тебе є прощення. </p>

<p>(<i>г. 6, подібний: Поклавши всю надію</i>): Задум споконвічний відкриваючи,* Гавриїл став перед тобою, Діво,* і вітаючи тебе, сповістив:* Радуйся, земле незасіяна!* Радуйся, неопалима купино!* Радуйся, глибино недоглядна!* Радуйся, мосте, що на небо переводиш!* Радуйся драбино висока, яку бачив Яків!* Радуйся, божественний посуде манни!* Радуйся, звільнення з прокляття!* Радуйся, Адамове визволення,* бо Господь з тобою!</p>

<p><i>Стих: </i>Задля імени твого надіюсь на тебе, Господи,* надіється душа моя на слово твоє; надіється душа моя на Господа.</p>

<p>Ти з'явився мені як людина* – каже непорочна Діва до Архистратига.* І як же ти звіщаєш слова надлюдські?* Ти бо сказав, що Бог зі мною і поселиться в моїм лоні.* Скажи мені: Як стану я аж таким просторим приміщенням* і осідком святости понад херувимів?* Не перехитри мене оманою,* бо я не пізнала любощів, ані не знаю подружжя.* Як же ж тоді я народжу дитятко?</p>

<p><i>Стих:</i> Від ранньої сторожі до ночі* від ранньої сторожі нехай уповає Ізраїль на Господа.</p>

<p>Коли Бог хоче, то зміняється і лад природи* – каже Безтілесний* – і стається щось надлюдське.* Тож віруй моєму слову істини, всесвята Пренепорочна!* А вона відповіла: Нехай станеться мені за твоїм словом,* і породжу Безтілесного,* що прийме від мене тіло,* щоб цим з'єднанням він, як єдиний Сильний,* привів людину до первісного достоїнства.</p>

<p><i>Стих: </i>Бо в Господа милість і відкуплення велике в нього;* він визволить Ізраїля від усього беззаконня його.</p>

<p>(<i>г. 6, самогласний</i>): Шостого місяця посланий був архистратиг Гавриїл до тебе, Діво Чиста,* щоб сповістити тобі слово спасіння.* Воднораз же й привітати тебе:* Радуйся, благодатна, Господь з тобою!* Ти породиш споконвічного Отцевого Сина.* Він спасе людей своїх від їхніх гріхів.</p>

<p><b>Псалом 116</b></p>

<p><i>Стих:</i> Хваліте Господа всі народи!* Прославляйте його всі люди!</p>

<p>Шостого місяця посланий був з неба архангел Гавриїл* в Галилейське місто Назарет,* щоб принести Діві радість благовіщення.* Увійшовши до неї, промовив:* Радуйся, благословенна, Господь з тобою!* Радуйся, вмістилище невмістимого Єства,* якого небо не помістило,* а лоно твоє помістить, Благословенна!* Радуйся, святе Адамове визволення і Євине спасіння* – радосте світу і щастя роду нашого.</p>

<p><i>Стих: </i>Велике бо до нас його милосердя, і вірність Господа повіки.</p>

<p>Предвічне Слово Отчим задумом* поселилось тілесно в тобі, Богородице Діво,* і врятувало упалий рід наш від давнього прокляття.* Тому тобі, Мати Христова,* всі ми з ангелом кличемо: Радуйся!</p>

<p><b>Слава і нині</b> <i>(г. 6)</i>: Посланий був з неба архангел Гавриїл* благовістити Діві про зачаття.* Коли він прибув до Назарету, міркував собі, подивляючи чудо:* Як же це народиться з Діви Бог неосяжний?* Той, хто має за престол небо, і за підніжок землю,* як він вміститься в лоні Діви?* Той, на кого шестикрилі і многоокі не можуть споглядати,* на одне слово зволив прийняти з неї тіло!* Це ж справжній Бог Слово!* Чому ж я стою і не кажу Діві:* Радуйся, благодатна, Господь з тобою!* Радуйся, чиста Діво; радуйся, Дівице непорочна!* Радуйся, Мати Життя, благословенний плід твого лона!</p>

<p><b><i>Вхід</i></b></p>

<p><i>Коли почнуть співати останню стихиру, священик одягає фелон, поблагословивши і поцілувавши його та, на „Слава”, приходить з дияконом перед св. трапезу. Відчиняються св. двері. Диякон бере кадильницю і, після того, як священик поблагословить кадило, разом з священиком обходить св. трапезу, починаючи від правого боку і, попереджувані свіченосцями, виходять північними дверми.</i></p>

<p><i>Стають перед св. дверми: свіченосці по протилежних боках, один – біля ікони Богородиці, другий – біля ікони Спасителя, диякон – посередині, а за ним – священик. Священик і диякон схиляють голови. Диякон, простягаючи орар, мовить потиху:</i> „Господеві помолімся”, <i>а священик мовить потиху молитву входу:</i> Добрий Чоловіколюбче Царю, що все благословляєш! Молимось тобі наполегливо, серцем сокрушеним і духом смиренним: Благослови наші входи і виходи, Христе, істинний Боже наш. Бо прихід твій і вознесіння, і пожиття з людьми завжди благословенне: нині і повсякчас, і на віки вічні. Амінь.</p>

<p><i>По молитві входу диякон, вказуючи орарем на схід, каже до священика:</i> „Благослови, владико, святий вхід”. <i>Священик благословляє до сходу і каже:</i> Благословенний вхід святих твоїх, нині і повсякчас і на віки вічні (<i>і благословить у бік сходу</i>).</p>

<p><i>Диякон</i>: Премудрість! Прості!</p>

<p><i>Вірні:</i> Світло тихе святої слави, безсмертного Отця небесного, святого, блаженного, Ісусе Христе! Доживши до заходу сонця, бачивши світло вечірнє, славимо Отця, і Сина, і Святого Духа – Бога. Достойно є повсякчас прославляти тебе голосами побожними, Сину Божий, що життя даєш усьому світу; тому світ увесь славить тебе.</p>

<p><i>Під час співу „Світло тихе” диякон і священик входять у святилище перед св. трапезу, а свіченосці вертаються туди бічними дверми. Відтак диякон творить звичайне кадження.</i></p>

<p><i>Після кадження і закінчення пісні диякон, підійшовши до св. дверей і дивлячись на людей, виголошує: </i>Будьмо уважні!</p>

<p><i>Священик:</i> Мир всім.</p>

<p><i>Диякон:</i> Премудрість, будьмо уважні!</p>

<p><b><i>Вірні співають прокімен.</i></b></p>

<p>Прокімен: <i>Псалом 127</i> (<i>г. 6</i>): Господь благословить тебе з Сіону,* і ти побачиш* добро Єрусалиму.</p>

<p><i>Стих</i>: Блаженні всі, що Господа бояться і його дорогами ходять.</p>

<p><i>З книги Виходу читання:</i> Ось імена синів Ізраїля, що поприходили в Єгипет з Яковом, кожен з родиною своєю: Рувим, Симеон, Леві, Юда; Іссахар, Завулон та Веніямин; Дан та Нефталі, Гад та Ашер. А всіх осіб, що були народились від Якова, було душ сімдесят, коли Йосиф був уже в Єгипті. І вмер Йосиф і всі брати його, і ввесь рід той. Ізраїльтяни розплодилися й розрослися та намножилися й окріпли так сильно понад міру, що край був наповнився ними. А настав тоді новий цар над Єгиптом, що не знав Йосифа. І каже своєму народові: "Бачте! Ізраїльтяни, – вони численніші, вони сильніші від нас. Нумо ж візьмімся до них мудро, щоб не намножились та щоб, як вибухне війна, не пристали до ворогів наших та не стали воювати на нас і не пішли собі геть з краю". І поставлено над ними доглядачів при роботах, щоб допікати їм новими тягарами; і будували вони фараонові міста-зерносховища Пітон і Рамсес. Але що більш їх гнітили, то дедалі більш намножувалися вони та розросталися, отож єгиптяни занепокоїлись з приводу синів Ізраїля ще більше. І нещадно запрягали вони синів Ізраїля до тяжких робіт; І отруїли їхнє життя тяжкою працею на глинищах та цегельнях та всякою польовою роботою, та всілякою іншою примусовою роботою, що нею їх обкладали. І каже цар єгипетський єврейським повитухам, – одній з них на ім'я Шіфра, а другій Пуа: "Як помагатимете єврейкам, то придивляйтеся, коли родять: як син – убивайте, а як дочка – нехай живе". Побоялися ж повитухи Бога і не чинили так, як велів їм єгипетський цар, але залишали при житті хлоп'яток. Тоді прикликав єгипетський цар повитух та й каже до них: "Чому ви чините таке й лишаєте хлоп'яток при житті?" А повитухи фараонові: "Бо єврейки не такі, як єгиптянки: молодиці вони повні життя, і поки прийде до них повитуха, а вони вже й вродили". І було повитухам добре від Бога, а народ множився й вельми спотужнів. (1:1-20)</p>

<p><i>Прокімен: Псалом 128 (г. 6):</i> Ми вас* благословляємо* ім'ям* Господнім.</p>

<p><i>Стих</i>: Надто мене гнобили вже з юнацтва мого.</p>

<p><i>Після нього диякон виголошує:</i> <b>Повеліте.</b></p>

<p><i>Ієрей, держачи свічник зі свічею і кадильницю обома руками, дивлячись на схід, чинить знак хреста і голосно мовить:</i> <b>Премудрість, прості.</b></p>

<p><i>Обернувшись на захід до народу, знову чинить знак хреста і промовляє:</i> <b>Світло Христове просвіщає всіх.</b></p>

<p><i>Народ робить три великі (доземні) поклони.</i></p>

<p><i>З книги Йова читання: </i>Був чоловік у землі Уц на ім'я Іов. Чоловік той був щирий і праведний, богобоязливий і цурався зла. І народилось у нього семеро синів і три дочки. А статку було в нього 7000 овець, 3000 верблюдів, 500 пар волів, 500 ослиць і пребагато челяді, так що чоловік той був найбагатший з усіх мешканців Сходу. Сини його звичайно сходилися собі у призначений день та бенкетували в кожного по черзі. Кликали вони й трьох сестер своїх їсти й пити з собою. І як дні гостин завершували круг свій, посилав Іов по них і наказував їм очищуватись. Другого дня вставав він рано-вранці й приносив за кожного з них всепалення, бо говорив сам до себе: «Може мої діти согрішили і лихословили Бога в своєму серці». Так чинив Іов увесь час. Та ось одного дня прийшли сини Божі, щоб стати перед Господом. Прийшов і Сатана між ними. Господь спитав Сатану: «Звідкіль ти прийшов?» Відповів Сатана Господеві й мовив: «Кружляв я по землі й ходив довкола неї». Господь сказав Сатані: «А чи звернув ти увагу на слугу мого Іова? Нема бо на землі нікого, як він, щирого й праведного, богобоязливого й такого, що цурався б зла». Сатана відказав Господеві й промовив: «Хіба даремно Іов боїться Бога? Хіба ти не огородив його та його дім і все його майно навколо? Ти благословив працю рук його, і стада його ширяться по країні. Та простягни лиш руку твою і діткнися всього його майна: побачиш, чи не лихословитиме тебе увічі!» Господь сказав Сатані: «Гаразд! Усе, що він має, – у твоїй руці. Тільки на нього самого не простягай руки твоєї». І пішов Сатана геть з-перед лиця Господнього. <i>(1:1-12)</i></p>

<p><i>З книги пророка Єзекиїла читання: </i>Так говорить Господь: На восьмий день, і далі, священики будуть приносити на жертовнику ваші всепалення й ваші мирні жертви, і я буду до вас прихильним – слово Владики Господа. Тоді привів мене назад до зовнішньої брами святині, що звернена на схід; вона була зачинена. Господь сказав до мене: Брама ця буде зачинена, не буде відчинятися, ніхто не ввійде нею, бо Господь, Бог Ізраїля, увійшов нею; вона буде зачинена. Лише князь – як князь – у ній сяде, щоб їсти хліб перед Господом; він увійде сіньми тієї брами і нею ж вийде. Потім привів мене північною брамою навпроти храму. Глянув я – аж ось слава Господня сповнила Господній храм <i>(43:27-44:4)</i>.</p>

<p><i>З книги Буття читання: </i>Тоді вийшов Яків із Версавії і пішов у Харан. Дійшов він на місце й заночував там, бо зайшло сонце. Він узяв камінь з-поміж каміння, яке було на місці, поклав собі під голову та й ліг (спати) на цьому місці. І сниться йому, що ось драбина спирається об землю, а вершком сягає неба, і оце ангели ступають по ній вгору й сходять наниз. А над нею стояв Господь і мовив: «Я – Господь, Бог Авраама, твого батька, і Бог Ісаака. Землю, що на ній ти лежиш, я дам тобі й твоєму потомству. Твоє ж потомство буде численне, як земний порох. Ти поширишся на захід і на схід, на північ і на південь. Усі народи землі будуть благословенні через тебе і твоє потомство. Оце я з тобою, і берегтиму тебе скрізь, куди підеш, і поверну тебе назад у цю землю, бо не покину тебе, поки не виконаю того, що я тобі обіцяв». Коли ж Яків прокинувся зо сну свого, то промовив: «Направду, Господь є на цьому місці, а я не знав». І злякався він і каже: «Яке страшне це місце! Це ніщо інше, як дім Божий, і це ворота небесні!» (<i>28:10-17)</i></p>

<p><i>З книги Приповідок читання: </i>Мудрість собі будинок збудувала і витесала сім стовпів до нього. Забила свої жертви, вина свого налила і стіл свій теж приготувала. Послала своїх служниць; щоб оповістити, по щонайвищих закутках у місті: «Хто простодушний, нехай сюди наверне»; безумному ж вона сказала: «Ходіть, мій хліб їжте, і вино, що я приготувала, пийте; киньте безумство − і житимете, ходіть дорогою розуму!» Хто хоче кепкуна наставляти, напитає собі неславу, а сором – хто докоряє грішникові. Не докоряй кепкунові, а то він тебе зненавидить; докоряй мудрому, – він тебе полюбить. Дай мудрому пораду, він стане ще мудрішим; навчи праведника, і він знання побільшить. Початок мудрости – острах Господній; спізнання Всесвятого – розум. Бо мною продовжиться вік твій, роки життя твого причиняться. <i>(9:1-11)</i></p>

<p><i>З книги Виходу читання: </i>Мойсей же пас вівці в Їтра, тестя свого, священика мідіянського. Раз погнав він був вівці поза пустиню і прийшов до Божої гори, до Хориву. І з'явився йому ангел Господній у вогняному полумені посеред куща. Глянув він, аж ось вогнем палає кущ, а не згоряє. І каже Мойсей сам до себе: "Підійду лишень ближче та подивлюсь на це велике диво, чому то не згоряє кущ?" Побачив Господь, що він наближався подивитись, та й кликнув до нього з-посеред куща: "Мойсею, Мойсею!" І відповів той: "Я тут!" І сказав: "Не наближайся сюди! Скинь взуття з твоїх ніг: місце бо, що на ньому стоїш − земля свята". А далі: "Я – Бог батька твого, Бог Авраама, Бог Ісаака, Бог Якова". І закрив Мойсей лице своє, боявся бо дивитися на Бога. І промовив Господь: "Бачу я, бачу бідування народу мого, що в Єгипті, і чую голосіння, що його спричинюють доглядачі. О, я знаю біль його! Тому я й зійшов рятувати його з рук єгиптян і вивести його з тієї землі в землю простору і гарну, що тече молоком та медом, на житла ханаанян, хеттитів, аморіїв, перізіїв, хіввіїв та евусіїв. <i>(3:1-8)</i></p>

<p><i>По закінченні паремій ієрей тихо мовить читцеві:</i> <b>Мир тобі.</b> </p>

<p><i>Читець тихо відповідає:</i> <b>І духові твоєму.</b></p>

<p><i>Диякон: </i><b>Премудрість.</b></p>

<p><i>Читець серед церкви, а звичайно ієрей у святилищі від передньої сторони святої трапези, співає:</i></p>

<p><b>Неха́й напра́виться моли́тва моя́, як кади́ло пе́ред Тобо́ю, підно́шення рук моїх, же́ртва вечірняя.</b></p>

<p><i>По співі читця або ієрея лик співає те саме.</i></p>

<p><i>Читець або ієрей, стоячи з південної сторони, співає стих 1-й:</i></p>

<p><b>Го́споди, візва́в я до Те́бе, ви́слухай мене́. Почу́й го́лос моління мого́, коли́ я взива́ю до Те́бе.</b></p>

<p><i>Лик:</i> <b>Неха́й напра́виться моли́тва моя́, як кади́ло пе́ред Тобо́ю, підно́шення рук моїх, же́ртва вечірняя.</b></p>

<p><i>Читець або ієрей, стоячи зі східної сторони, співає стих 2-й:</i></p>

<p><b>Положи́, Го́споди, охоро́ну уста́м моїм і две́рі огоро́ди губа́м моїм.</b></p>

<p><i>Лик:</i> <b>Неха́й напра́виться моли́тва моя́, як кади́ло пе́ред Тобо́ю, підно́шення рук моїх, же́ртва вечірняя.</b></p>

<p><i>Читець або ієрей, стоячи з північної сторони, співає стих 3-й:</i></p>

<p><b>Не наклони́ се́рця мого до слове́с лука́вства, щоб вига́дувати при́води для гріхів.</b></p>

<p><i>Лик:</i> <b>Неха́й напра́виться моли́тва моя́, як кади́ло пе́ред Тобо́ю, підно́шення рук моїх, же́ртва вечірняя.</b></p>

<p><i>І знову читець, або ієрей з передньої сторони святої трапези, співає:</i></p>

<p><b>Неха́й напра́виться моли́тва моя́, як кади́ло пе́ред Тобо́ю.</b></p>

<p><i>І лик співає:</i></p>

<p><b>Підно́шення рук моїх, же́ртва вечірняя.</b></p>

<p><i>По закінченні робимо три великі поклони.</i></p>

<p><i>Диякон, прийнявши з рук ієрея святе Євангеліє, виходить царськими вратами на амвон, а перед ним ідуть свічконосці, і кладе його на аналой.</i></p>

<p><i>Ієрей же, стоячи перед святою трапезою і дивлячись на захід, виголошує:</i></p>

<p><b>Премудрість, прості, вислухаймо святого Євангелія. Мир всім.</b></p>

<p><i>Лик:</i> <b>І духові твоєму.</b></p>

<p><i>Диякон:</i> <b>Від Матея святого Євангелія читання.</b></p>

<p><i>Лик:</i> <b>Слава Тобі, Господи, слава Тобі.</b></p>

<p><i>Ієрей:</i> <b>Будьмо уважні.</b></p>

<p>І коли він сів на горі Оливній, його учні приступили до нього насамоті й запитували: “Скажи нам, коли це буде і який буде знак твого приходу й кінця світу?” Ісус у відповідь мовив їм: “Глядіть, щоб ніхто не звів вас. Багато бо прийде в моє ім'я, що будуть казати: Я – Христос, – і зведуть багатьох. Ви почуєте про війни та воєнні поголоски; глядіть же, не тривожтесь, бо треба, щоб це все сталося, але це не кінець ще. Народ бо на народ повстане й царство на царство. Голод, чума та землетруси будуть по різних місцях, та все це – початок страждання. Тоді видадуть вас на муки й уб'ють вас; вас будуть ненавидіти всі народи імени мого ради. Багато тоді спокусяться і видаватимуть один одного й будуть ненавидіти один одного. Чимало лжепророків устане і зведуть багато людей. Через те, що розбуяє беззаконня, любов багатьох охолоне. Але хто витримає до останку, той спасеться. І ця Євангелія Царства буде проповідуватись по всьому світі, на свідоцтво всім народам. І тоді прийде кінець. Отож, коли побачите “мерзоту запустіння”, провіщену пророком Даниїлом, поставлену на святім місці – хто читає, нехай розуміє! – тоді ті, що в Юдеї, нехай втікають у гори; а хто на покрівлі, хай не сходить узяти речі з своєї хати, і хто в полі, хай не повертається назад узяти свою одіж! Горе вагітним і годуючим за тих днів! Моліться, щоб ваша втеча не сталася зимою, ані в суботу. Скорбота ж: тоді велика буде, якої не було від початку світу аж понині, та й не буде. І коли б ті дні не були вкорочені, ніхто б не врятувався; але заради вибраних будуть вкорочені дні тії. І коли хто скаже тоді вам: Глянь, ось Христос, чи онде, – не вірте, бо встануть лжехристи та ложні пророки, які чинитимуть великі знаки й чуда, щоб, коли можна, звести навіть і вибраних. Ось я попередив вас. Коли вам, отже, скажуть: Ось він у пустині, – не виходьте; ось він у криївках, – не вірте! Як блискавка, що на сході блисне й вмить аж на самім заході сяє, так буде й прихід Чоловічого Сина. Де бо є мрець, там і орли зберуться. Негайно по тих днях скорботних сонце затьмиться, місяць не дасть більше свого відблиску, зорі падатимуть з неба і захитаються небесні сили. Тоді на небі з'явиться знак Сина Чоловічого, і тоді заридають усі племена землі й побачать Чоловічого Сина, що надходитиме на небесних хмарах з потугою та славою великою. Він пошле своїх ангелів із сурмою вельми голосною, і ті зберуть вибраних його з чотирьох вітрів, від одного аж до другого кінця неба. Від смоковниці навчіться притчі. Коли віття її стає м'яке й вона листя виганяє, ви знаєте, що близько літо. Отак і ви: коли це все побачите, знайте, що він уже близько під дверима. Істинно кажу вам: Цей рід не промине, поки не збудеться все це. Небо й земля перейдуть, але слова мої не перейдуть”. <i>(24:3-35)</i></p>

<p><i>По закінченні знову лик:</i> <b>Слава Тобі, Господи, слава Тобі.</b></p>

<p><i>Диякон мовить єктенію:</i></p>

<p><b>Промовмо всі з усієї душі і з усієї мислі нашої промовмо. </b></p>

<p><i>Лик:</i> <b>Господи, поми́луй.</b></p>

<p><b>Господи Вседержителю, Боже отців наших, молимось Тобі, вислухай і поми́луй.</b></p>

<p><i>Лик:</i> <b>Господи, помилуй.</b></p>

<p><b>Помилуй нас, Боже, по великій милості Твоїй, молимось Тобі, вислухай і поми́луй.</b></p>

<p><i>Лик:</i> <b>Господи, помилуй.</b> <i>Тричі</i>.</p>

<p><i>Молитва усильного благання:</i></p>

<p><b>Господи Боже наш, усильне се моління прийми від рабів Твоїх і помилуй нас по множеству милости Твоєї, і щедроти Твої зішли на нас і на всіх людей Твоїх, що очікують від Тебе багатої ми́лости.</b></p>

<p><b>Ще молимось за святішого вселенського архиєрея </b>(<i>ім’я</i>)<b>, Папу Римського, і за блаженнішого Патріарха нашого </b>(<i>ім’я</i>)<b>, і за преосвященнішого Митрополита нашого Кир </b>(<i>ім’я</i>)<b>, і за преосвященнішого архиєпископа нашого Кир </b>(<i>ім’я</i>)<b>, </b><i>або</i><b> боголюбивого єпископа нашого Кир </b>(<i>ім’я</i>)<b>, за тих, що служать і послужили у святім храмі сім, і за отців наших духовних, і всю во Христі братію нашу.</b></p>

<p><i>Лик:</i> <b>Господи, помилуй.</b> <i>Тричі</i>.</p>

<p><b>Ще молимось за Богом бережений народ наш, за правління і за все воїнство.</b></p>

<p><i>Лик:</i> <b>Господи, помилуй.</b> <i>Тричі</i>.</p>

<p><b>Ще молимось за предстоячих людей, що очікують від Тебе великої і багатої милости, за тих, що творять нам милостиню, і за всіх православних христия́н.</b></p>

<p><i>Лик:</i> <b>Господи, помилуй.</b> <i>Тричі</i>.</p>

<p><i>Виголос: </i><b>Бо Милостивий і Чоловіколюбець Бог єси, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Знову диякон мовить єктенію:</i></p>

<p><b>Помоліться, оглашенні, Го́сподеві. </b></p>

<p><i>Лик:</i> <b>Господи, помилуй.</b></p>

<p><b>Вірні, за оглашенних помолімся.</b></p>

<p><i>Лик:</i> <b>Господи, помилуй.</b></p>

<p><b>Щоб Господь поми́лував їх.</b></p>

<p><i>Лик:</i> <b>Господи, помилуй.</b></p>

<p><b>Огласив їх словом істини.</b></p>

<p><i>Лик:</i> <b>Господи, помилуй.</b></p>

<p><b>Відкрив їм євангеліє пра́вди.</b></p>

<p><i>Лик:</i> <b>Господи, помилуй.</b></p>

<p><b>Приєднав їх до святої Своєї соборної й апостольської Це́ркви.</b></p>

<p><i>Лик:</i> <b>Господи, помилуй.</b></p>

<p><b>Спаси, помилуй, заступи й охорони їх, Боже, Твоєю благода́ттю.</b></p>

<p><i>Лик:</i> <b>Господи, помилуй.</b></p>

<p><b>Оглашенні, голови ваші Го́сподеві приклоніть.</b></p>

<p><i>Лик:</i> <b>Тобі, Господи.</b></p>

<p><i>Молитва за оглашенних:</i> <b>Боже, Боже наш, Создателю і Створителю всього, що хочеш, щоб усі спаслися і прийшли до розуміння істини, споглянь на Твоїх рабів оглашенних і ізбав їх від давньої омани і підступу супротивного; і призови їх до вічного життя, просвіщаючи їх душі і тіла, і приєднуючи їх до словесного Твого стада, яке Ім’ям Твоїм святим називається.</b></p>

<p><i>Виголос:</i> <b>Щоб і вони з нами славили пречесне і величне Ім’я Твоє, Отця, і Сина, і Святого Духа, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Диякон:</i> <b>Всі оглашенні, вийдіть; оглашенні, вийдіть; всі оглашенні, вийдіть, щоб ніхто з оглашенних не залишився, тільки вірні, ще і ще в мирі Господу помолімся.</b></p>

<p><i>Лик:</i> <b>Господи, помилуй.</b></p>

<p><i>Диякон мовить і сі прошення (звісно, тільки на службах Передосвячених Дарів, хоч би і в празничний день, крім субот і неділь): </i><b>Всі оглашенні, вийдіть; оглашенні, вийдіть; всі, що до просвічення, приступіть: помоліться ви, що до просвічення.</b></p>

<p><i>Лик:</i> <b>Господи, помилуй.</b></p>

<p><b>Вірні, за братів, що до святого просвічення готуються, і спасіння їх Го́споду помолімся.</b></p>

<p><i>Лик:</i> <b>Господи, помилуй.</b></p>

<p><b>Щоб Господь Бог наш утвердив їх і укріпи́в.</b></p>

<p><i>Лик:</i> <b>Господи, помилуй.</b></p>

<p><b>Просвітив їх просвіченням розуму і благоче́стя.</b></p>

<p><i>Лик:</i> <b>Господи, помилуй.</b></p>

<p><b>Сподобив їх у належну пору купелі зновубуття, відпущення гріхів і оде́жі нетління.</b></p>

<p><i>Лик:</i> <b>Господи, помилуй.</b></p>

<p><b>Новородив їх водою і Ду́хом.</b></p>

<p><i>Лик:</i> <b>Господи, помилуй.</b></p>

<p><b>Дарував їм зве́ршення віри.</b></p>

<p><i>Лик:</i> <b>Господи, помилуй.</b></p>

<p><b>Приєднав їх до святого Свого і вибраного ста́да.</b></p>

<p><i>Лик:</i> <b>Господи, помилуй.</b></p>

<p><b>Спаси, помилуй, заступи і охорони їх, Боже, Твоєю благода́ттю.</b></p>

<p><i>Лик:</i> <b>Господи, помилуй.</b></p>

<p><b>Ви, що до просвічення, голови ваші Го́сподеві приклоніть.</b></p>

<p><i>Лик:</i> <b>Тобі, Господи.</b></p>

<p><i>Молитва за тих, що готуються до святого просвічення: </i><b>Яви, Владико, лице Твоє на тих, що готуються до святого просвічення і прагнуть стрясти гріховну скверну, озори їх помисел, упевни їх у вірі, утверди в надії, соверши в любові, вчини чесними членами Христа Твого, що дав Себе як ізбавління за душі наші.</b></p>

<p><i>Виголос: </i><b>Бо Ти єси просвічення наше, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Диякон:</i> <b>Всі, що до просвічення, вийдіть; ви, що до просвічення, вийдіть; всі оглашенні, вийдіть, щоб ніхто з оглашенних не залишився, тільки вірні, ще і ще в мирі Господу помолімся.</b></p>

<p><i>Лик:</i> <b>Господи, помилуй.</b></p>

<p><i>Досі те, що від середи четвертого тижня посту.</i></p>

<p><i>Перша молитва за вірних: </i><b>Боже великий і хвальний, що животворящою смертю Христа Твого переставив нас від тління в нетління, Ти визволь усі наші почуття від пристрасного умертвіння, поставивши їм за доброго провідника внутрішню розсудливість; і око, отже, нехай не пристане ні на який погляд лукавий, а слух нехай буде замкнений для пустих слів, язик же нехай очиститься від слів непристойних; очисть же наші губи, що хвалять Тебе, Господи; учини, щоб руки наші здержувалися від злих учинків, а діяли тільки те, що добровгодне Тобі, утверджуючи всі наші члени і мислі благодаттю Твоєю.</b></p>

<p><i>Диякон: </i><b>Заступи, спаси, помилуй і охорони нас, Боже, Твоєю благодаттю.</b></p>

<p><i>Лик:</i> <b>Господи, помилуй.</b></p>

<p><i>Диякон:</i> <b>Премудрість.</b></p>

<p><i>Ієрей виголошує:</i> <b>Бо Тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Диякон:</i> <b>Ще і ще в мирі Господу помолімся.</b></p>

<p><i>Лик:</i> <b>Господи, помилуй.</b></p>

<p><i>Друга молитва за вірних:</i> <b>Владико Святий, Преблагий, молимо Тебе, багатого в милості, милостивий будь нам, грішним; і сотвори нас достойними прийняти Єдинородного Твого Сина і Бога нашого, Царя слави. Ось бо Пречисте Його Тіло і Животворяща Кров, що в сей час входять у невидимому супроводі множества Воїнства Небесного, мають предложитися на сій тайній трапезі, а їх причастя неосудно нам даруй, щоб ми, осяяні ними мисленним оком, стали синами світла і дня.</b></p>

<p><i>Диякон:</i> <b>Заступи, спаси, помилуй і охорони нас, Боже, Твоєю благодаттю.</b></p>

<p><i>Лик:</i> <b>Господи, помилуй.</b></p>

<p><i>Диякон:</i> <b>Премудрість.</b></p>

<p><i>Ієрей виголошує: </i><b>За даром Христа Твого, що з Ним благословен єси, з Пресвятим, і Благим, і Животворящим Твоїм Духом, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>І співає:</i> <b>Нині Сили Небесні з нами невидимо служать: ось бо входить Цар слави, ось Жертва тайна совершенна супроводиться у славі. З вірою і любов’ю приступім, щоб нам причасниками життя вічного бути. Алилуя, алилуя, алилуя.</b></p>

<p><i>Як же се співається, входить диякон північною стороною у святилище, відчиняє царські врата, кадить святу трапезу тільки посередині тричі, і святе предложення, і ієрея, і ставши разом, мовлять: </i><b>Нині Сили Небесні…</b><i> тричі.</i></p>

<p><i>І, поклонившись тричі, відходять до предложення; і взявши ієрей воздух, кладе на рамено дияконові, святий же дискос з Божественними Тайнами бере правицею і кладе на свою голову; чашу ж із вином, узявши в свою лівицю, несе при грудях.</i></p>

<p><i>А диякон, тільки з кадильницею, йде попереду і кадить часто; йдучи ж, нічого не мовлять. Увійшовши у святилище, кладе їх ієрей за звичаєм на святій трапезі, здіймає покровці зі Святих Дарів і покриває їх воздухом, не мовлячи над ними нічого, тільки їх кадить.</i></p>

<p><i>І по вході зі Святими Дарами, як скінчиться спів </i><b>Нині Сили Небесні…,</b><i> творимо три великі поклони.</i></p>

<p><i>І зачиняються царські врата.</i></p>

<p><i>Диякон виходить на звичайне місце і промовляє: </i><b>Сповнім вечірню молитву нашу Господеві.</b></p>

<p><i>Лик:</i> <b>Господи, помилуй.</b></p>

<p><b>За предложені і передосвячені чесні Дари Го́споду помолімся.</b></p>

<p><i>Лик:</i> <b>Господи, помилуй.</b></p>

<p><b>Щоб Чоловіколюбець Бог наш, прийнявши їх у святий і пренебесний і мисленний Свій Жертовник, як приємний запах духовний, зіслав нам божественну благодать і дар Святого Духа, помолімся.</b></p>

<p><i>Лик:</i> <b>Господи, помилуй.</b></p>

<p><b>Щоб ізбавитися нам від усякої скорби, гніву й нужди, Господу помолімся.</b></p>

<p><i>Лик:</i> <b>Господи, помилуй.</b></p>

<p><i>Молитва по поставленні Святих Тайн:</i></p>

<p><b>Боже невимовних і невидимих таїн, у Тебе є сховані скарби премудрости і розуму; Ти відкрив нам служіння сієї служби і з-за багатого Твого чоловіколюбія поставив нас, грішних, приносити Тобі дари і жертви за наші гріхи і людські невідання; Ти Сам, невидимий Царю, що твориш діла великі і недослідні, славні і надзвичайні, яким немає числа, споглянь на нас, недостойних рабів Твоїх, що стоять перед святим сим жертовником, як перед херувимським Твоїм Престолом, на якому Єдинородний Твій Син і Бог наш спочиває під страшними Таїнствами, що лежать перед нами; визволивши і нас, і вірних людей Твоїх, від усякої нечистоти, освяти душі і тіла всіх нас освяченням невід’ємним, щоб ми з чистим сумлінням, з незасоромленим лицем, з просвіченим серцем причащаючися сих божественних святощів і оживотворювані ними, з’єдналися з Самим Христом Твоїм, істинним Богом нашим, що сказав: «Хто їсть моє тіло і хто п’є мою кров, у мені перебуває і я в ньому»; щоб ми, як поселиться і житиме в нас Слово Твоє, Господи, стали храмом пресвятого і поклоняємого Твого Духа, визволені від усякого диявольського підступу, що доконується ділом, або словом, або помислом, і одержали обіцяні нам блага, з усіма святими Твоїми, що від віку Тобі благовгодні були́.</b></p>

<p><i>Диякон: </i><b>Заступи, спаси, помилуй і охорони нас, Боже, Твоєю благодаттю.</b></p>

<p><i>Лик:</i> <b>Господи, помилуй.</b></p>

<p><b>Вечора всього звершеного, святого, мирного і безгрішного у Го́спода просім.</b></p>

<p><i>Лик:</i> <b>Подай, Господи.</b></p>

<p><b>Ангела миру, вірного наставника, хоронителя душ і тілес наших, у Го́спода просім.</b></p>

<p><i>Лик:</i> <b>Подай, Господи.</b></p>

<p><b>Прощення і відпущення гріхів і прогрішень наших у Го́спода просім.</b></p>

<p><i>Лик:</i> <b>Подай, Господи.</b></p>

<p><b>Доброго і пожиточного душам нашим і миру для світу у Го́спода просім.</b></p>

<p><i>Лик:</i> <b>Подай, Господи.</b></p>

<p><b>Осталий час життя нашого в мирі і покаянні скінчити у Го́спода просім.</b></p>

<p><i>Лик:</i> <b>Подай, Господи.</b></p>

<p><b>Християнської кончини життя нашого, безболісної, бездоганної, мирної, і доброго одвіту на страшнім судищі Христо́вім просім.</b></p>

<p><i>Лик:</i> <b>Подай, Господи.</b></p>

<p><b>Єдність віри і причастя Святого Духа випросивши, самі себе, і один одного, і все життя наше Христу Богові відда́ймо. </b></p>

<p><i>Лик:</i> <b>Тобі, Господи.</b></p>

<p><i>Ієрей виголошує:</i> <b>І сподоби нас, Владико, зі сміливістю, неосудно сміти призивати Тебе, Небесного Бога Отця, і мовити:</b></p>

<p><i>Лик: </i><b>Отче наш, Ти, що єси на Небесах, нехай святиться Ім’я Твоє, нехай прийде Царство Твоє, нехай буде воля Твоя, як на Небі, так і на землі. Хліб наш насущний дай нам днесь; і прости нам довги наші, як і ми прощаємо довжникам нашим; і не введи нас у спокусу, але ізбав нас від лукавого.</b></p>

<p><i>Ієрей виголошує:</i><b> Бо Твоє єсть Царство, і сила, і слава, Отця, і Сина, і Святого Духа, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Ієрей:</i> <b>Мир всім.</b></p>

<p><i>Лик:</i> <b>І духові твоєму.</b></p>

<p><i>Диякон:</i> <b>Голови ваші Господеві приклоніть.</b></p>

<p><i>Лик:</i> <b>Тобі, Господи.</b></p>

<p><i>Ієрей, схилившись, молиться:</i> <b>Боже, єдиний благий і милосердний, що живеш на висотах і споглядаєш на смиренних, споглянь милосердним оком на всіх людей Твоїх і захорони їх; і сподоби всіх нас неосудно причаститися сих Твоїх Животворящих Таїн, бо перед Тобою ми схилили свої голови, очікуючи від Тебе багатої милости.</b></p>

<p><i>Виголос:</i> <b>Благодаттю і щедротами і чоловіколюбієм Єдинородного Сина Твого, що з Ним благословен єси, з Пресвятим, і Благим, і Животворящим Твоїм Духом, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Ієрей молиться:</i> <b>Зглянься, Господи Ісусе Христе, Боже наш, від святого жилища Твого і від Престолу слави Царства Твого і прийди, щоб освятити нас, Ти, що вгорі з Отцем сидиш і тут з нами невидимо перебуваєш, і сподоби нас могутньою Твоєю рукою подати нам пречисте Твоє Тіло і чесну Кров, а через нас усім людям.</b></p>

<p><i>По молитві ж ієрей і диякон поклоняються тричі, мовлячи:</i> <b>Боже, милостивий будь мені, грішному.</b></p>

<p><i>А ієрей, коли ще покриті Божественні Дари, вложивши руку, доторкається животворящого Хліба з благоговінням і великою пошаною. І, коли диякон мовить: </i><b>Будьмо уважні.</b></p>

<p><i>Ієрей виголошує: </i><b>Передосвячене святеє святим.</b></p>

<p><i>Лик: </i><b>Єдин Свят, єдин Господь, Ісус Христос, на славу Бога Отця. Амінь.</b></p>

<p><i>Ієрей відкладає святий воздух, диякон же входить у святилище і, ставши коло ієрея, мовить: </i><b>Роздроби, владико, святий Хліб.</b></p>

<p><i>Ієрей роздроблює його з великою увагою на чотири часті, мовлячи: </i><b>Роздроблюється і розділюється Агнець Божий, роздроблюваний і нероздільний, що його завжди їдять і ніколи не з’їдають, але причасників він освячує.</b></p>

<p><i>І вкладає частицю в чашу, нічого не кажучи; диякон вливає теплоту до чаші, не мовлячи нічого, і стоїть оподалік. Лик же співає причасний: </i><b>Вкусіте і видіте, що благий Господь. Алилуя, алилуя, алилуя.</b></p>

<p><i>Якщо читалося Апостол і Євангеліє святого або храму, співається також його причасний.</i></p>

<p><i>Ієрей же мовить: </i><b>Дияконе, приступи.</b></p>

<p><i>І диякон, прийшовши, творить поклін благоговійно, просячи прощення, і мовить: </i><b>Ото приходжу до Безсмертного Царя і Бога нашого.</b></p>

<p><i>І:</i> <b>Подай мені, владико, чесне і святе Тіло Господа і Бога і Спаса нашого Ісуса Христа.</b></p>

<p><i>Ієрей же, взявши одну частицю Святих Таїн, дає дияконові, мовлячи:</i></p>

<p>(<i>Ім’я</i>) <b>священнодияконові подається чесне і святе і пречисте Тіло Господа і Бога і Спаса нашого Ісуса Христа на відпущення гріхів його і на життя вічне.</b></p>

<p><i>І диякон, поцілувавши руку, що подає йому, відходить і стоїть за святою трапезою; і, схиливши голову, молиться, як і ієрей, кажучи:</i> <b>Вірую, Господи…</b> <i>і проче. Подібно і ієрей, взявши одну частицю Святих Таїн, мовить:</i></p>

<p><b>Чесне і пресвяте Тіло Господа і Бога і Спаса нашого Ісуса Христа подається мені,</b> (<i>ім’я</i>) <b>ієреєві, на відпущення гріхів моїх і на життя вічне. Амінь.</b></p>

<p><i>І, схиливши голову, молиться, кажучи:</i></p>

<p><b>Вірую, Господи, і ісповідую, що Ти єси воістину Христос, Син Бога живого, що прийшов у світ грішників спасти, з яких пе́рший я.</b></p>

<p><i>Також:</i></p>

<p><b>Вечері Твоєї тайної днесь, Сину Божий, мене причасника прийми, бо ворогам Твоїм тайни не повім і поцілунку не дам Тобі, як Юда, але, як розбійник, сповідаюся Тобі:</b></p>

<p><i>Також:</i></p>

<p><b>Пом’яни мене, Господи, коли прийдеш у Царстві Твоїм.</b></p>

<p><b>Пом’яни мене, Владико, коли прийдеш у Царстві Твоїм.</b></p>

<p><b>Пом’яни мене, Святий, коли прийдеш у Царстві Твоїм.</b></p>

<p><b>Нехай не на суд і не в осудження буде мені причастя Святих Твоїх Таїн, Го́споди, а на зцілення душі і тіла.</b></p>

<p><b>Боже, ми́лостивий будь мені грішному.</b></p>

<p><b>Боже, очисти мої гріхи і помилуй мене́.</b></p>

<p><b>Без числа нагрішив я, Господи, прости́ мені.</b></p>

<p><i>І так причащаються Святих Таїн зі страхом і всякою дбайливістю.</i></p>

<p><i>Ієрей, взявши губку, обтирає руку, кажучи:</i> <b>Слава Тобі, Боже</b> <i>тричі. І поцілувавши губку, кладе її на місце.</i></p>

<p><i>Диякон же, взявши святий дискос, підносить над святу чашу і спрятує святе, не кажучи нічого; і, поклонившись тричі, відчиняє царські врата і, взявши святу чашу, мовить:</i></p>

<p><b>Приступіте.</b></p>

<p><i>Лик співає: </i><b>Благословлю Господа на всякий час. Алилуя.</b></p>

<p><i>Причастя вірних відбувається, як на Літургії Йоана Золотоустого.</i></p>

<p><i>Ієрей, причащаючи, мовить:</i></p>

<p><b>Чесного і пресвятого і пречистого Тіла Господа і Бога і Спаса нашого Ісуса Христа причащається раб Божий </b><i>або</i><b> раба Божа </b>(<i>ім’я</i>)<b>, на відпущення гріхів своїх і на життя́ вічне. Амінь.</b></p>

<p><i>Тоді ієрей кадить святе, віддає кадило дияконові і, взявши святий дискос, кладе на голову диякона; а диякон, узявши його з благоговінням, звертається до народу, нічого не мовлячи, відходить до предложення і кладе його.</i></p>

<p><i>Ієрей же, поклонившись, узявши святу чашу і обернувшись до людей, мовить тихо:</i></p>

<p><b>Благословен Бог, що просвічує і освя́чує нас.</b></p>

<p><i>І голосно:</i></p>

<p><b>Завжди, нині і повсякча́с, і на віки віків.</b></p>

<p><i>І відносить святе до предложення.</i></p>

<p><i>Лик:</i> <b>Амінь.</b></p>

<p><b>Благодаримо Тебе, Христе Боже наш, що сподобив єси нас бути причасниками Твого пречистого Тіла і Твоєї чесної Крови, пролитої за ввесь світ на відпущення гріхів, таїнства Твого Промислу. Алилуя, алилуя, алилуя.</b></p>

<p><i>Диякон мовить:</i> <b>Прості, прийнявши Божественних, Святих, Пречистих, Безсмертних, Небесних і Животворящих, страшних Христових Таїн, достойно благодарім Господа.</b></p>

<p><i>Лик:</i> <b>Господи, помилуй.</b></p>

<p><b>Заступи, спаси, помилуй і охорони нас, Боже, Твоєю благода́ттю.</b></p>

<p><i>Лик:</i> <b>Господи, помилуй.</b></p>

<p><b>Вечір весь звершений, святий, мирний і безгрішний випросивши, самі себе, і один одного, і все життя наше Христу Богові відда́ймо.</b></p>

<p><i>Лик:</i> <b>Тобі, Господи.</b></p>

<p><i>Ієрей промовляє тихо молитву благодарення:</i> <b>Благодаримо Тебе, Спаса, всіх Бога, за всі блага, які Ти подав нам, і за причастя святого Тіла і Крови Христа Твого, і молимось до Тебе, Владико Чоловіколюбче: захорони нас під покровом крил Твоїх і дай нам аж до останнього нашого віддиху достойно причащатися Твоїх святощів, на просвічення душі і тіла, у насліддя Небесного Царства.</b></p>

<p><i>Виголос:</i> <b>Бо Ти єси освячення наше і Тобі славу возсилаємо, Отцю, і Сину, і Святому Духові, нині і повсякчас, і на віки віків. </b></p>

<p><i>Лик:</i> <b>Амінь.</b></p>

<p><i>Ієрей:</i> <b>В мирі вийдім.</b> </p>

<p><i>Лик:</i> <b>В Імені Господнім.</b> </p>

<p><i>Диякон:</i> <b>Господу помолімся.</b> </p>

<p><i>Лик:</i> <b>Господи, помилуй.</b></p>

<p><i>Ієрей виголошує заамвонну молитву:</i> <b>Владико Вседержителю, Ти всю твар премудрістю створив і невимовним Твоїм Промислом, і великою благістю ввів нас у сі священні дні на очищення душ і тілес, на здержання пристрастей, для надії воскресіння; Ти в сорока днях вручив скрижалі, богописані письмена, угодникові Твоєму Мойсеєві; подай і нам, Благий, добрим подвигом подвизатися, час посту завершити, віру неподільну зберегти, голови невидимих зміїв сокрушити, і переможцями гріха явитися, і неосудно достигнути поклонитися святому воскресінню. Бо благословилося і прославилося пречесне і величне Ім’я Твоє, Отця, і Сина, і Святого Духа, нині і повсякчас, і на віки віків.</b></p>

<p><i>Або цю особливу молитву Великого Вівторка з єрусалимського послідування:</i><b> Царю віків і всього творіння видимого й невидимого Сотворителю, Христе Боже наш, Ти з невимовного до нас співчуття добровільно зубожив Себе, ставши, як ми, людиною, але без гріха; і від лона Отчого не відлучився, але в непорушній твердині Свого Божества і Царства залишився, убогу природу нашу прийнявши, за нас постраждати і вмерти прагнучи, щоб стражданнями і смертю визволити рід наш, через власну неуважність осуджений; Сам бо Ти перебував неприступним для страждань божественною природою, якби не зодягнувся добровільно у стражденну і смертну природу на́шу. </b></p>

<p><b>Тим-то, страсть Свою явити забажавши, о Владико, і йдучи на неї, Ти словом могутнім безплідну смоковницю сухою вчинив, сим вказавши на погибель юдеїв від невір’я і гріха. Нас же, що відаємо Тебе і поклоняємося владицтву Твоєму, сподоби, Господи, вірою чистою і непорочною, неосудними ділами і доброчесними звершеннями розквітлою, Тобі плодоносити. Ти бо пахощі страстей Твоїх вклав у члени наші, щоб прийняти нас як причасників слави Воскресіння Твого́. </b></p>

<p><b>Вознеси ж ріг християнський і від ярма рабського, що над нами тяжить, визволь нас! Благослови народ Твій, що для поклоніння спасенному Хресту Твоєму і животворящому Воскресінню тут зібрався, і вчини всіх нас Твого Царства причасниками, заступництвом благословенної Твоєї Матері, нашої ж Владичиці, і молитвами святи́х.</b></p>

<p><b>Бо Твоя є слава і вічне Царство із Безначальним Твоїм Отцем, і Всесвятим, і Благим, і Животворящим Твоїм Духом, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><b>Будь Ім’я Господнє благословенне від нині і до віку. </b><i>Тричі.</i></p>

<p><i>Ієрей мовить молитву на споживання святих Дарів: </i><b>Господи Боже наш, що ввів нас у сі священні дні і зробив нас причасниками страшних Твоїх Таїн, приєднай нас до Твого словесного стада і вчини нас наслідниками Твого Царства, нині і повсякчас, і на віки віків. Амінь.</b></p>

<p><i>Лик одразу після </i><b>Будь Ім’я Господнє…</b><i> співає псалом 33, а ієрей виходить і, ставши на звичайнім місці, роздає антидор.</i></p>

<p><i>Псалом 33:</i></p>

<p><b>Благословлю Господа на всякий час, * завжди хвала Його в уста́х моїх.</b></p>

<p><b>У Господі похвалиться душа моя, * нехай почують лагідні і возвеселя́ться.</b></p>

<p><b>Возвеличте Господа зо мною * і вознесімо Ім’я Його вку́пі.</b></p>

<p><b>Я шукав Господа, і Він вислухав мене, * і від усіх скорбот моїх ізбавив мене́.</b></p>

<p><b>Приступіть до Нього і просвітіться, * і лиця ваші не постида́ються.</b></p>

<p><b>Отсей убогий візвав, і Господь вислухав його, * і від усіх скорбот його спас його́.</b></p>

<p><b>Ополчиться Ангел Господень навкруг тих, що бояться Його, * і ізба́вить їх.</b></p>

<p><b>Вкусіте і видіте, що благий Господь; * блажен муж, що уповає на Ньо́го.</b></p>

<p><b>Бійтеся Господа, всі святії Його, * бо нема недостатку в тих, що бояться Його́.</b></p>

<p><b>Багаті збідніли і зголодніли, * а тим, що шукають Господа, не забракне ніякого добра́.</b></p>

<p><b>Прийдіте, чада, послухайте мене, * страху Господнього навчу́ вас.</b></p>

<p><b>Хто є той чоловік, що, люблячи життя, * бажає ви́діти дні благі?</b></p>

<p><b>Стримай язик твій від зла * і губи твої, щоб не говорити ле́сти.</b></p>

<p><b>Відхилися від зла і твори добро, * шукай миру і біжи́ за ним.</b></p>

<p><b>Очі Господні на праведних, * а вуха Його на моли́тву їх.</b></p>

<p><b>Лице ж Господнє проти тих, що творять зло, * щоб викоренити з землі па́м’ять їх.</b></p>

<p><b>Візвали праведні, і Господь вислухав їх, * і від усіх скорбот їх ізба́вив їх.</b></p>

<p><b>Близький Господь до сокрушених серцем, * і смиренних духом спасе́.</b></p>

<p><b>Багато скорбот у праведних, * і від усіх них ізбавить їх Госпо́дь.</b></p>

<p><b>Охороняє Господь усі кості їх, * ні одна з них не сокруши́ться.</b></p>

<p><b>Смерть грішників люта, * і ті, що ненавидять праведного, згріша́ть.</b></p>

<p><b>Ізбавить Господь душі рабів Своїх, * і не згрішать усі, що уповають на Нього.</b></p>

<p><i>Роздавши антидор, ієрей, як скінчать співати псалом 33, виголошує: </i><b>Благословення Господнє на вас, Того благодаттю і чоловіколюбієм, завжди, нині і повсякчас, і на віки віків.</b></p>

<p><i>Лик:</i> <b>Амінь.</b></p>

<p><i>Диякон:</i> <b>Премудрість.</b></p>

<p><i>Лик:</i> <b>Чеснішу від Херувимів і незрівнянно славнішу від Серафимів, що без зотління Бога Слово породила, сущу Богородицю, Тебе величаємо.</b></p>

<p><i>Ієрей:</i> <b>Слава Тобі, Христе Боже, уповання наше, слава Тобі.</b></p>

<p><i>Лик:</i> <b>Слава: і нині. Господи, помилуй. </b><i>Тричі</i><b>. Благослови́.</b></p>

<p><b>Христос, істинний Бог наш, молитвами пречистої Своєї Матері </b><i>(і інші належні поминання свята чи святого, якого є храм і якого є день)</i><b>, і всіх святих, помилує і спасе нас, як Благий і Чоловіколю́бець.</b></p>

<p><i>Лик:</i> <b>Амінь.</b></p>

<p><b>Господь, що гряде на вольну страсть спасіння нашого ради, Христос істинний Бог наш, молитвами пречистої Своєї Матері, святих славних і всехвальних Апостолів, святих праведних богоотців Йоакима і Анни, і всіх святих, помилує і спасе нас, як Благий і Чоловіколюбець.</b></p>
