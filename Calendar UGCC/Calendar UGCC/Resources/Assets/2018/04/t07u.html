<h2>ЄРУСАЛИМСЬКА УТРЕНЯ</h2>
<p><i>Священнослужителі, під час Утрені, перебувають перед Божим Гробом, де для них підготовлені сидіння і трапеза зі свічниками та книгами. Сидячи, звідти співають Утреню: священики – в епітрахилях і фелонах, диякони – в дальматиках багряної барви. Позаду сидіння ставиться аналой.</i></p>
<p><i>Священик:</i><b></b>Слава святій одноістотній, животворній, і нероздільній Тройці, завжди, нині і повсякчас, і на віки вічні.</p>
<p><i>Вірні: </i>Амінь</p>
<p>Слава во вишніх Богу і на землі мир,* в людях благовоління. <i>(З р.) </i></p>
<p>Господи, губи мої відкрий* і уста мої сповістять хвалу твою. <i>(2 р.)</i></p>
<h3><i>Шестипсалм'я</i></h3>
<p><b>Псалом 3 </b><i>(У понеділок)</i></p>
<p>О Господи, як багато моїх ворогів,* багато їх повстало проти мене.</p>
<p>Багато тих, що мені кажуть:* «Нема йому спасіння в Бозі».</p>
<p>Але ти, Господи, щит мій навколо мене,* ти моя слава, підносиш голову мою вгору.</p>
<p>Я голосно візвав до Господа,* і він вислухав мене з гори святої своєї.</p>
<p>Я ліг собі й заснув, і пробудився,* бо Господь мене зберігає.</p>
<p>Я не боюся безлічі людей,* що навколо мене обсіли.</p>
<p>Воскресни, Господи, спаси мене, мій Боже!* По щелепах вдарив ти всіх ворогів моїх, розторощив зуби злих.</p>
<p>У Господа спасіння,* і на твій народ – благословення твоє.</p>
<p><b>Псалом 37 </b><i>(У вівторок)</i></p>
<p>О Господи, не докоряй мені в твоїм гніві,* і не карай мене в твоїм обуренні.</p>
<p>Бо твої стріли мене прошили,* і рука твоя спустилася на мене.</p>
<p>Нема здорового нічого на моїм тілі з-за гніву твого;* немає цілого нічого в моїх костях із-за гріху мого.</p>
<p>Бо мої провини голову мою перевищили,* немов важкий тягар, що тяжить над мою силу.</p>
<p>Смердять, загнивши, мої рани,* задля мого нерозуму.</p>
<p>Принижений, зігнувсь я вельми,* повсякденно сумний ходжу я.</p>
<p>Бо нутро моє повне жару,* і здорового нема нічого на моїм тілі.</p>
<p>Зомлів я, розбитий понад міру,* і скиглю від стогону серця мого.</p>
<p>О Господи, перед тобою все моє бажання,* і стогін мій від тебе не скритий.</p>
<p>Серце моє розколотилось, сила мене полишила,* і навіть очей моїх світло, – і того вже нема в мене.</p>
<p>Друзі мої та приятелі далекі від моєї рани,* і родичі мої стоять оподаль.</p>
<p>І ті, що на моє життя зазіхають, тенета наставляють,* і ті, що бажають мені нещастя, говорять про погибель, увесь час міркують лукаве.</p>
<p>Я, немов глухий, не чую,* і як німий, що уст своїх не відкриває.</p>
<p>Я став, немов людина, що не чує,* в устах якої одвіту немає.</p>
<p>На тебе бо, о Господи, я уповаю,* ти вислухаєш мене, Господи, мій Боже.</p>
<p>Кажу бо: Нехай не втішаються наді мною, як захитається моя нога,* нехай не несуться проти мене.</p>
<p>Я бо ось-ось уже маю впасти,* і біль мій передо мною завжди.</p>
<p>Я бо провину мою визнаю,* і гріхом моїм журюся.</p>
<p>А ті, що без причини зо мною ворогують, ростуть на силі,* чимало тих, що мене безпідставно ненавидять.</p>
<p>І ті, що злом оддячують за добро,* вони проти мене, бо я про добро дбаю.</p>
<p>Не покидай мене, о Господи,* не віддаляйся від мене, мій Боже.</p>
<p>Поспіши мені на допомогу,* Господи, моє спасіння.</p>
<p><b>Псалом 62 </b><i>(У середу)</i></p>
<p>Боже, ти Бог мій!* Тебе шукаю пильно.</p>
<p>Тебе душа моя прагне,* тебе бажає тіло моє в землі сухій, спраглій і безводній.</p>
<p>Отак і я у святині тебе виглядаю:* побачити силу твою й твою славу.</p>
<p>Бо твоя милість ліпша від життя,* уста мої славитимуть тебе.</p>
<p>Отак буду тебе хвалити поки життя мого,* у твоїм імені здійматиму мої руки.</p>
<p>Душа моя насититься, немов туком та оливою,* уста мої веселим голосом хвалитимуть тебе.</p>
<p>Коли згадаю на моїй постелі тебе,* під час нічних чувань розмишлятиму про тебе.</p>
<p>Бо ти прийшов мені на допомогу,* і в тіні крил твоїх я ликуватиму.</p>
<p>Душа моя до тебе лине,* мене підтримує твоя правиця.</p>
<p>Ті ж, які чигають на мою душу,* зійдуть у безодні підземні.</p>
<p>Їх віддадуть мечеві на поталу,* вони шакалів здобиччю стануть.</p>
<p>А цар возвеселиться в Бозі, хвалитиметься кожен, хто ним клянеться,* уста бо тих, що неправду кажуть, будуть закриті.</p>
<p>Слава Отцю, і Сину, і Святому Духові, і нині і повсякчас, і на віки віків. Амінь.</p>
<p>Алилуя, алилуя, алилуя, слава Тобі, Боже. <i>(3 р. без поклонів)</i>. </p>
<p>Господи, помилуй. <i>(3 р.)</i>. Слава, і нині:</p>
<p><b> Псалом 87 </b><i>(У четвер)</i></p>
<p>Господи, Боже мого спасіння,* я вдень кличу, і вночі перед тобою скаржусь.</p>
<p>Нехай прийде перед твоє обличчя моя молитва!* Прихили своє вухо до мого благання.</p>
<p>Душа бо моя наситилася горем,* і життя моє наблизилося до шеолу.</p>
<p>Мене залічено до тих, що сходять у яму.* Я став як чоловік, що допомоги не має.</p>
<p>Поміж мерцями моє ложе, немов убиті, що лежать у могилі,* що їх не згадуєш уже більше, що їх відтято від руки твоєї.</p>
<p>Поклав ти мене в глибоку яму,* у темряву та безодню.</p>
<p>Тяжить на мені твій гнів,* і всіма хвилями твоїми гнітиш мене.</p>
<p>Ти віддалив від мене моїх друзів,* зробив мене для них осоружним, мене замкнули, і я не можу вийти.</p>
<p>Очі мої знемоглися від печалі;* до тебе, Господи, щодня взиваю, до тебе простягаю мої руки.</p>
<p>Хіба для мертвих робиш чуда?* Хіба то тіні встануть, щоб тебе хвалити?</p>
<p>Хіба звіщатимуть у могилі твою милість,* у пропасті глибокій − твою вірність?</p>
<p>Хіба чуда твої в темряві будуть відомі,* і твоя ласка в землі забуття?</p>
<p>Ось чому, Господи, до тебе я взиваю,* і моя молитва вранці йде тобі назустріч.</p>
<p>Чому, Господи, відкинув ти мою душу,* чому ховаєш своє обличчя від мене?</p>
<p>Я безталанний і конаю змалку,* я перебув страх твій − і умліваю.</p>
<p>Твій палкий гнів пронісся наді мною,* твої страхіття мене погубили.</p>
<p>Увесь час вони оточують мене, мов води,* усі разом мене обступили.</p>
<p>Ти віддалив від мене товариша і друга,* а із знайомих у мене тільки темінь.</p>
<p><b>Псалом 102</b><i>(У п'ятницю)</i></p>
<p>Благослови, душе моя, Господа,* і все нутро моє − його святе ім'я.</p>
<p>Благослови, душе моя, Господа,* і не забувай усіх добродійств його ніколи.</p>
<p>Він прощає всі твої провини,* зціляє всі твої недуги.</p>
<p>Він визволяє життя твоє від ями,* вінчає тебе ласкою і милосердям.</p>
<p>Він насичує твій похилий вік добром,* і оновляється, як орел, твоя юність.</p>
<p>Господь творить правосуддя,* і суд усім прибитим. Він показав Мойсееві свої дороги,* синам Ізраїля діла свої.</p>
<p>Милосердний Господь і добрий,* повільний до гніву й вельми милостивий.</p>
<p>Не буде вічно він обурюватися,* і не буде гніватись повіки.</p>
<p>Не за гріхами нашими учинив він із нами,* і не за провинами нашими відплатив він нам.</p>
<p>Бо як високо небо над землею,* така велика його милість над тими, що його бояться.</p>
<p>Він знає з чого ми зліплені,* він пам'ятає, що ми порох.</p>
<p>Чоловік бо – дні його, немов билина,* квітне, і мов квітка в полі.</p>
<p>Потягне над ним вітер, і його немає,* і місце, де він був, його не впізнає вже більше.</p>
<p>Милість же Господня від віку й до віку* над тими, що його бояться.</p>
<p>І справедливість його над дітьми дітей тих,* що бережуть його союз і про заповіді його пам’ятають, щоб їх виконувати.</p>
<p>Господь на небі утвердив престол свій,* і царство його всім володіє.</p>
<p>Благословіте Господа, всі ангели його,* могутні силою, ви, що виконуєте його слово, – покірні голосові його слова.</p>
<p>Благословіте Господа, всі його небесні сили,* слуги його, що чините його волю.</p>
<p>Благословіте Господа, усі його твори, по всіх місцях його правління.* Благослови, душе моя, Господа!</p>
<p><b>Псалом 142 </b><i>(У суботу й неділю)</i><b></b></p>
<p>О Господи, почуй мою молитву,* у твоїй вірності нахили вухо своє до мольби моєї; вислухай мене в твоїй правді.</p>
<p>І не входь у суд із твоїм слугою,* бо ніхто з живих не виправдається перед тобою.</p>
<p>Бо мою душу гонить ворог, життя моє топче в Землю,* він оселює мене в пітьмі, як давно померлих.</p>
<p>Дух мій тривожиться в мені* і серце моє жахається в мені всередині.</p>
<p>Я згадую дні давні,* роздумую над усіма вчинками твоїми і над ділами рук твоїх міркую.</p>
<p>До тебе простягаю мої руки;* моя душа, мов спрагла земля, тебе жадає.</p>
<p>Вислухай мене скоро, Господи, бо знемагає дух мій.* Не крий твого обличчя від мене, щоб я не став, як ті, що сходять у яму.</p>
<p>Дай мені вранці відчути твою милість, бо я на тебе покладаюсь.* Вкажи мені дорогу, якою слід мені ходити, бо до тебе я підношу мою душу.</p>
<p>Спаси мене, Господи, від ворогів моїх* – бо до тебе прибігаю.</p>
<p>Навчи мене творити твою волю, бо ти Бог мій.* Нехай твій добрий дух веде мене по рівній землі.</p>
<p>Живи мене, о Господи, імени твого ради,* у справедливості твоїй виведи з скорботи мою душу.І в гніві твоєму знищ моїх супротивників.* І вигуби всіх гнобителів душі моєї, бо я твій слуга.</p>
<p>Слава Отцю, і Сину, і Святому Духові: </p>
<p>І нині і повсякчас, і на віки вічні. Амінь. Алилуя, алилуя, алилуя: Слава тобі, Боже! <i>(3 р.).</i></p>
<h3>Ектенія</h3>
<p>В мирі Господеві помолімся.</p>
<p><i>Вірні:</i> Господи, помилуй <i>(за кожним разом)</i>.</p>
<p>За мир з висот і спасіння душ наших, Господеві помолімся.</p>
<p>За мир всього світу, добрий стан святих Божих Церков і з'єднання всіх, Господеві помолімся.</p>
<p>За святий храм цей і тих, що з вірою, побожністю і страхом Божим входять до нього, Господеві помолімся.</p>
<p>За святішого вселенського Архиєрея нашого <i>(ім'я)</i>, Папу Римського, Господеві помолімся.</p>
<p>За блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого кир <i>(ім'я)</i>, і за боголюбивого Єпископа нашого кир <i>(ім'я)</i>, чесне пресвітерство, у Христі дияконство, за ввесь причет і людей, Господеві помолімся.</p>
<p>За Богом бережений народ наш, за правління і все військо, Господеві помолімся.</p>
<p>За місто це (<i>або</i> за село це, <i>або</i> за святу обитель цю), і за кожне місто, країну і за тих, що вірою живуть у них, Господеві помолімся.</p>
<p>За добре поліття, за врожай плодів земних і часи мирні, Господеві помолімся.</p>
<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>
<p>Щоб визволитися нам від усякої скорби, гніву і нужди, Господеві помолімся.</p>
<p>Заступи, спаси, помилуй і охорони нас, Боже, твоєю благодаттю.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один і одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик:</i> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3><i>Бог Господь... на голос 2: </i>(Пс. 117)</h3>
<p>Бог – Господь, і явився нам; благословен, хто йде в ім'я Господнє.</p>
<p><i>Стих:</i> Прославляйте Господа, бо він добрий, бо милість його вічна.</p>
<p><i>Стих:</i> Вони навколо обступили мене, але я ім'ям Господнім переможу їх.</p>
<p><i>Стих:</i> Я не вмру, а житиму і розказуватиму про діла Господні!</p>
<p><i>Стих:</i> Камінь, яким знехтували будівничі, став головним на розі. Від Господа це сталось, і дивне воно в очах наших.</p>
<p><i>Тропар (г. 2): </i></p>
<p>Благообразний Йосиф, з дерева знявши пречисте тіло твоє,* плащаницею чистою обвив,* і пахощами в гробі новім, покривши, положив.</p>
<p>Коли зійшов ти до смерти, Життя безсмертне,* тоді ад умертвив ти блистінням божества.* Коли ж і померлих із глибин підземних воскресив ти,* всі сили небесні взивали: Життєдавче, Христе, Боже наш, слава тобі.</p>
<p><b>Слава: </b>Ангел при гробі з’явився жінкам мироносицям і кликнув: Миро належить мерцям, Христос не знає тлінности.</p>
<p><b>І нині: </b>(г. 4): Днесь спасення нашого начало* і від віку таїнства явління.* Син Божий сином Діви стається* і Гавриїл благодать благовістує.* Тому й ми з ним до Богородиці закличмо:* Радуйся, Благодатна, Господь з Тобою. </p>
<h3>Стаття перша</h3>
<p><i>Перед кожною статтею диякон кадить тільки плащаницю</i></p>
<p>Величаємо тебе, Життєдавче Христе, що за нас учора розп’явся, і у гріб поклався, і оживляєш ти преславно мертвих.</p>
<p><i>Стихи в усіх трьох статтях співає священик на один розспів:</i></p>
<p><i>Стих: </i>Блаженні непорочні, що ходять у законі Господнім.</p>
<p>Життєдавче, як ти умираєш? Як у гробі перебуваєш? Смерти ж царство ти руйнуєш і з аду мертвих визволяєш.</p>
<p><i>Стих: </i>Вони не чинять беззаконня, ходять його дорогами.</p>
<p>Величаємо тебе, Ісусе Царю, та вшановуємо погреб і твої страждання, якими спас ти нас від тління.</p>
<p><i>Стих: </i>Ти повелів заповіді твої пильно зберігати.</p>
<p>Всецарю, Ісусе Христе, що землі поклав межі, у малому гробі нині перебуваєш ти, що мертвих із гробів підводиш.</p>
<p><i>Стих: </i>Буду прославляти тебе в правоті серця, навчаючись законів правди твоєї.</p>
<p>Життєдавче, Ісусе Христе, у гробі ти поклався і смертю своєю смерть ти знищив і подав світові життя.</p>
<p><i>Стих: </i>Дорогами свідчень твоїх я втішаюсь, як найбільшим багатством.</p>
<p>У гріб Христе, ти зійшов, але не залишив Божества свого. Все це таке дивне і водночаз преславне.</p>
<p><i>Стих: </i>Твої свідоцтва – моя втіха, і настанови твої порадою мені.</p>
<p>У гріб тебе, Христе, новий поклали, людську ж природу ти відновив і воскрес велично із мертвих.</p>
<p><i>Стих: </i>Дорогою велінь твоїх поспішатиму, коли ти пошириш моє серце.</p>
<p>Життя Христос зазнав смерти; від смерти визволив смертних і всім нині дарує життя.</p>
<p><b>Слава: </b>Оспівуємо тебе, Слове, як усіх Бога з Отцем і Святим Духом, і божественне твоє славимо погребення.</p>
<p><b>І нині: </b>Величаємо тебе, Чиста Богородице, і прославляємо вірно триденне погребення Сина твого і Бога нашого.</p>
<p><b>Мала єктенія</b></p>
<p><i>Диякон:</i><b></b>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи.</p>
<p><i>Священик:</i><b></b>Бо благословилося твоє ім’я і прославилося твоє царство, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<h3>Стаття друга</h3>
<p>Достойно є величати тебе, Життєдавче Христе, що ворота аду зруйнував і насилля диявольське розорив.</p>
<p><i>Стих: </i>Руки твої мене створили й укріпили; врозуми мене, і заповідей твоїх навчуся.</p>
<p>Достойно є величати тебе, Життєдавче, що на хресті руки простягнув і зруйнував владу ворожу.</p>
<p><i>Стих: </i>Ті, що тебе бояться, побачивши мене, розвеселяться, бо я надіявся на твоє слово.</p>
<p>Ужахнулася земля і сховалось сонце, як ти Спасе, незахідне Світло, Христе, у гріб зайшов тілесно.</p>
<p><i>Стих: </i>Від роду й до роду твоя правда, ти укріпив землю і вона стоїть твердо.</p>
<p>У новому гробі Йосиф побожний тебе, Спасе, ховаючи, боговгодні пісні похоронні, змішанні з риданням, співає.</p>
<p><i>Стих: </i>Від усякої лихої стежки стримую я ноги, щоб пильнувати твоє слово.</p>
<p>У гріб ти зайшов світла Створителю, а з тобою світло сонця зайшло, здригнулася земля, проповідаючи, що всього ти Творець.</p>
<p><i>Стих: </i>Я поклявся й постановив пильнувати твої присуди справедливі.</p>
<p>Тілом своїм у гріб ти зайшов, незахідний Світлоносцю, стерпіти цього сонце не могло і ще опівдні померкло.</p>
<p><i>Стих: </i>Наставили грішники тенета на мене, та я від заповідей твоїх не відхилився.</p>
<p>На короткий час в гробі ти заснув та й померлих оживив, а як воскрес, то воскресив усіх від віку спочилих, Благий.</p>
<p><i>Стих: </i>Уста мої відкриваю й зітхаю, бо велінь твоїх бажаю.</p>
<p>Твоє розп’яття, Христе і похорон нині величаємо піснями, бо всі ми вірні твоїм погребом звільнилися від смерти.</p>
<p><b>Слава: </b>Безначальний Боже, споконвічний Сину і Святий Душе, благовірний народ повсякчас бережи і, як добросердний спасай всіх.</p>
<p><b>І нині: </b>Пренепорочна Життя Мати Чистая Діво, від незгод церковних люд твій хорони і подай мир світові, Благая.</p>
<p><i>Диякон кадить плащаницю і людей, тоді виголошує:</i></p>
<p><b>Мала єктенія</b></p>
<p><i>Диякон: </i>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи</p>
<p><i>Священик:</i><b></b>Бо ти святий єси Боже наш, що на славному престолі херувимському спочиваєш, і тобі славу возсилаємо з безначальним твоїм Отцем, і з пресвятим, благим і животворящим твоїм Духом, нині і повсякчас, і на віки вічні.</p>
<p><i>Вірні: </i>Амінь.</p>
<h3>Стаття третя</h3>
<p>Всі народи пісню приносять на твій похорон, мій Христе.</p>
<p><i>Стих: </i>Зглянься на мене і помилуй мене, як чиниш із тими, що люблять ім’я твоє.</p>
<p>Зняв з хреста тебе Ариматеєць, плащаницею обгорнув і в гробі тебе ховає.</p>
<p><i>Стих: </i>Спрямуй стопи мої за твоїм словом, і ніяке беззаконня нехай не запанує наді мною.</p>
<p>Мироносиці прийшли до тебе, миро принесли тобі премудро, Христе мій.</p>
<p><i>Стих: </i>Потоками з очей моїх ллються сльози, бо я не зберігав закону твого.</p>
<p>Йосифе преславний, поховай тіло Христа, Життєдавця.</p>
<p><i>Стих: </i>Правда об’явлень твоїх вічна: врозуми мене і я буду жити.</p>
<p>Йосиф з Никодимом, як будь-якого мерця, Створителя ховають.</p>
<p><i>Стих: </i>Господи, щедрот твоїх безліч: судом твоїм оживи мене.</p>
<p>Сину Божий, Царю всього, мій Боже, мій Творче! Як же ти таких страждань прийнявся?</p>
<p><i>Стих: </i>Нехай наблизиться молитва моя до тебе, Господи, врозуми мене за твоїмсловом.</p>
<p>Сили небесні з остраху вжахнулись, побачивши, що ти мертвий.</p>
<p><i>Стих: </i>Нехай моє благання дійде до тебе, Господи, визволь мене за твоїм словом.</p>
<p>Тим, що зі страхом і любов’ю страсті твої почитають, подай гріхів прощення.</p>
<p><b>Слава: </b>О Тройце наш Боже: Отче, Сину і Душе, помилуй нас грішних.</p>
<p><b>І</b> <b>нині: </b>Зволь Діво, твоїм слугам бачити воскресіння твого Сина.</p>
<h3>Ангельський хор</h3>
<p><i>Приспів: </i>Благословен ти, Господи,* навчи мене установ твоїх.</p>
<p>Ангельський хор здивувався,* бачивши до мертвих зарахованим тебе, Спасе,* що силу смерти знищив, і з собою Адама підняв* та з аду всіх визволив.</p>
<p><i>Приспів: </i>Благословен ти, Господи,* навчи мене установ твоїх.</p>
<p>Нащо миро* зі сльозами, Учениці, жалібно змішуєте?* – запитав світлоносний ангел при гробі мироносиць.* Гляньте на гріб і зрозумійте,* що воскрес Спаситель з гробу.</p>
<p><i>Приспів: </i>Благословен ти, Господи,* навчи мене установ твоїх.</p>
<p>Рано на світанку* мироносиці поспішали до гробу твого, плачучи,* але з’явився їм ангел і прорік:* Пора голосіння минула, не плачте;* про воскресіння ж звістіть апостолам!</p>
<p><i>Приспів: </i>Благословен ти, Господи,* навчи мене установ твоїх.</p>
<p>Мироносиці – жінки,* що з миром прийшли до гробу твого, Спасе, ридали.* Ангел же їм сказав, мовивши:* Чому між мертвими живого шукаєте?* Він бо, як Бог, воскрес із гробу.</p>
<p><b>Слава:</b> Поклонімось Отцю,* і його Сину, і святому Духові,* Святій Тройці* в одній сутності,* з серафимами взиваючи:* Свят, свят, свят єси, Господи.</p>
<p><b>І нині: </b>Життєдавця породивши, ти, Діво,* Адама з гріха визволила,* Єві радість замість смутку подала,* а відпалих від життя повернув до нього той,* що з тебе тіло прийняв – Бог і чоловік. </p>
<p>Алилуя, алилуя, алилуя: Слава тобі, Боже! <i>(З р.) </i></p>
<p><b>Мала єктенія</b><i> (без кадження)</i></p>
<p><i>Диякон:</i><b></b>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи.</p>
<p><i>Священик:</i><b></b>Бо ти єси Цар миру, Христе Боже наш, і тобі славу возсилаємо з безначальним твоїм Отцем, і з пресвятим, благим і животворящим твоїм Духом, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Сідальний (г.1, подібний: Воїни, що стерегли): </i>Випросивши в Пилата пречисте Тіло,* Йосиф обгорнув його плащаницею чистою* і, намастивши миром з пахощами, поховав у новому гробі.* А жінки мироносиці вранці прийшли і виголосили:* Яви нам, Христе, як провістив ти, воскресіння!</p>
<h3>Полієлей</h3>
<p>Хваліте ім'я Господнє, хваліте, слуги Господні. Алилуя (<i>3 р.</i>).</p>
<p>Ви, що стоїте у храмі Господнім, у дворах дому Бога нашого. Алилуя (<i>3 р.</i>).</p>
<p>Господи, ім'я твоє повіки, і пам'ять твоя, о Господи, від роду й до роду. Алилуя (<i>3 р.</i>).</p>
<p>Благословенний Господь із Сіону, що перебуває в Єрусалимі. Алилуя (<i>3 р.</i>).</p>
<p>Хваліте Господа, бо він добрий, – алилуя – бо милість його вічна. Алилуя (<i>3 р.</i>).</p>
<p>Розстелив землю над водами, – алилуя – бо милість його вічна. Алилуя (<i>3 р.</i>).</p>
<p>І визволив від наших гнобителів, – алилуя – бо милість його вічна. Алилуя (<i>3 р.</i>).</p>
<p>Прославляйте Бога небесного, – алилуя – бо милість його вічна. Алилуя (<i>3 р.</i>).</p>
<p><b>Після Полієлею співаємо </b></p>
<p><b>Величання:</b></p>
<p>Архангельський привіт* співаємо тобі, Пречиста:* Радуйся, Благодатна,* Господь з тобою!</p>
<p><i>Стих</i>: Боже, твій розсуд дай цареві, синові царя твою справедливість.</p>
<p><i>Стих</i>: Плід лона твого посаджу я на твоїм престолі.</p>
<p><i>Стих</i>: Зійде як дощ на молоді посіви, і як крапля, що зрошує землю.</p>
<p><i>Стих</i>: Бо Господь вибрав Сіон і зволив, щоб він став його оселею.</p>
<p><b>Слава і нині</b>:</p>
<p>Алилуя, алилуя, алилуя: Слава тобі, Боже! (<i>3 р.</i>).</p>
<p>Сідальний </p>
<p><i>(г. 4, подібний: Здивувався Йосиф):</i> Гавриїл з неба, вітаючи Чисту, кличе: Радуйся!* Ти зачнеш у лоні споконвічного Бога, що словом створив всесвіт.* Марія відповідає:* Як же я народжу дитину, коли я не знаю мужа?* Чи бачив хто коли безсіменне народження?* І сказав ангел Богородиці Діві, виясняючи:* На тебе зійде Дух Святий* і сила Всевишнього отінить тебе.</p>
<p>Степенна пісня Антифон 4 (глас 4)</p>
<p>Від юности моєї вельми воюють зі мною пристрасті,* але ти сам, Спасе мій, захорони мене і спаси.</p>
<p>Ненависники Сіону, ви будете засоромлені Господом,* бо як трава від вогню всохнете.</p>
<p><b>Слава і нині:</b> Кожна душа живиться Святим Духом і чистотою пишається,* і таїнственно просвітлюється єдністю Святої Тройці.</p>
<p><i>По степенній відчиняються святі двері, а диякон підходить до св. дверей і, дивлячись на людей, виголошує:</i> Будьмо уважні.</p>
<p><i>Священик:</i> Мир всім.</p>
<p><i>Диякон:</i> Премудрість. Будьмо уважні.</p>
<p><b>Прокімен, Голос 4:</b></p>
<p><i>Псалом 95</i></p>
<p>Благовістіть день у день* спасіння Бога нашого!</p>
<p><i>Стих</i>: Заспівайте Господеві нову пісню, співай Господеві, вся земле.</p>
<p><i>Диякон:</i> Господеві помолімся.</p>
<p><i>Вірні:</i> Господи, помилуй.</p>
<p><i>Священик:</i> Бо ти святий єси, Боже наш, і в святині перебуваєш, і ми тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь. </p>
<p><i>Диякон кадить св. трапезу від чотирьох боків та все інше, за звичаєм.</i> <i>Вірні на глас прокімена</i>: Усе, що живе, нехай хвалить Господа.</p>
<p><i>Стих</i>: Хваліте Бога у святині його. </p>
<p><i>Стих</i>: Хваліте його у твердині сили його.</p>
<h3>Євангеліє</h3>
<p><i>Священик бере Євангелію, виходить перед св. двері, стає на незначній відстані перед ними на солеї, кладе Євангелію на аналой і читає її, обернений до людей. </i></p>
<p><i>Диякон:</i> І щоб удостоїтися нам вислухати святого Євангелія, Господа Бога молім.</p>
<p><i>Вірні:</i> Господи, помилуй (<i>3 р</i>.).</p>
<p><i>Диякон:</i> Премудрість, прості, вислухаймо святого Євангелія.</p>
<p><i>Священик:</i> Мир всім!</p>
<p><i>Вірні:</i> І духові твоєму.</p>
<p><i>Священик:</i> Від Луки святого Євангелія читання.</p>
<p><i>Вірні:</i> Слава тобі, Господи, слава тобі.</p>
<p><i>Диякон:</i> Будьмо уважні.</p>
<p><i>Священик сам читає Євангеліє: </i>Тими днями Марія зібралася і пустилася швидко в дорогу в гірську околицю, в місто Юди. Увійшла вона в дім Захарії і привітала Єлисавету. Як почула Єлисавета привіт Марії, здригнулося дитя в її лоні, і Єлисавета сповнилася Святим Духом і скликнула сильним голосом, і сказала: – Благословенна ти між жінками і благословенний плід лона твого! Звідкіля мені це, що прийшла до мене мати Господа мого? Ось бо, як голос твого привітання залунав у моїх вухах, дитя з радости здригнулось у моїм лоні. Щаслива та, що повірила, бо здійсниться сказане їй від Господа. І мовила Марія: − Величає душа моя Господа, і дух мій радіє в Бозі, Спасі моїм, бо він зглянувся на покору раби своєї; ось бо віднині ублажатимуть мене всі роди. Велике бо вчинив мені Всемогутній і святе його ім'я. Марія пробула в Єлисавети місяців зо три; потім вернулася до дому свого. <i>(Лк. 1, 39-49, 56)</i></p>
<p><i>По прочитанні священик цілує згорнену книгу і несе її на середину храму, де кладе на тетрапод, а сам вертається святими дверми у святилище і, зачинивши святі двері, священик скидає з себе фелон.</i></p>
<h3>Псалом 50</h3>
<p>Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>
<p>Обмий мене повнотою з беззаконня мого,* і від гріха мого очисти мене.</p>
<p>Бо беззаконня моє я знаю,* і гріх мій є завжди передо мною.</p>
<p>Проти тебе єдиного я згрішив* і перед тобою зло вчинив;</p>
<p>То й правий ти в словах твоїх* і переможеш, коли будеш судити.</p>
<p>Це бо в беззаконнях я зачатий,* і в гріхах породила мене мати моя.</p>
<p>Це бо істину полюбив єси,* невідоме й таємне мудрости своєї явив ти мені.</p>
<p>Окропи мене іссопом, і очищуся,* обмий мене, і стану біліший від снігу.</p>
<p>Дай мені відчути радість і веселість,* зрадіють кості сокрушені.</p>
<p>Відверни лице твоє від гріхів моїх,* і всі беззаконня мої очисти.</p>
<p>Серце чисте створи в мені, Боже,* і духа правого обнови в нутрі моєму.</p>
<p>Не відкинь мене від лиця твого,* і Духа твого Святого не відійми від мене.</p>
<p>Поверни мені радість спасіння твого,* і духом владичним утверди мене.</p>
<p>Вкажу беззаконним дороги твої,* і нечестиві до тебе навернуться.</p>
<p>Визволь мене від вини крови, Боже, Боже спасіння мого,* і язик мій радісно прославить справедливість твою.</p>
<p>Господи, губи мої відкрий,* і уста мої сповістять хвалу твою.</p>
<p>Бо якби ти жертви захотів, дав би я,* та всепалення не миле тобі.</p>
<p>Жертва Богові – дух сокрушений,* серцем сокрушеним і смиренним Бог не погордить.</p>
<p>Ущаслив, Господи, благоволінням твоїм Сіон,* і нехай відбудуються стіни єрусалимські.</p>
<p>Тоді вподобаєш собі жертву правди, приношення і всепалення;* тоді покладуть на вівтар твій тельців.</p>
<p><i>Після 50-го псалма співаємо:</i></p>
<p><b>Слава</b> (<i>г. 6</i>): Молитвами святих апостолів,* Милостивий, очисти* безліч гріхів наших.</p>
<p><b>І нині</b>: Ради молитов пречистої Богородиці,* Милостивий, очисти* безліч гріхів наших.</p>
<p><i>Стих</i>: Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>
<p><i>(г. 2):</i> Гавриїл благовістить нині Благодатній:* Радуйся, Мати Діво, що мужа не знала!* Не дивуйся незвичайній моїй появі й не страхайся, бо я архангел.* Колись змій обманув Єву, а я нині благовістую тобі радість,* бо ти, Пречиста, не зазнаєш тлінности і породиш Господа.</p>
<p><i>Після стихири диякон на своєму звичайному місці виголошує: </i></p>
<h3><i>Єктенія</i></h3>
<p>Спаси, Боже, людей твоїх, і благослови спадкоємство твоє; навідайся до світу твого ласкою своєю і милосердям.* Підійми знамено християн і пошли нам твоє, багате милосердя – молитвами пречистої Владичиці нашої Богородиці і Вседіви Марії, якої Благовіщення, днесь торжественний празник світло совершаємо;* силою чесного і животворного Хреста;* заступництвом святих небесних сил безтілесних;* святого і славного пророка, предтечі і христителя Івана;* святих, славних і всехвальних Апостолів;* святих отців наших і вселенських великих учителів і святителів: Василія Великого, Григорія Богослова й Івана Золотоустого, Атанасія і Кирила;* святого отця нашого Миколая, Мирлікійського чудотворця;* святих слов'янських апостолів Кирила і Методія;* святого благовірного й рівноапостольного великого князя Володимира;* святого священномученика Йосафата;* святих, славних і переможних мучеників;* преподобних і богоносних отців наших Антонія і Теодосія Печерських та інших преподобних і богоносних отців наших;* святих і праведних богоотців Йоакима й Анни,* і святого (<i>ім'я, якого є храм</i>) і всіх Святих,* – молимо тебе, многомилостивий Господи, вислухай нас грішних, що молимось тобі, і помилуй нас.</p>
<p><i>Вірні:</i> Господи, помилуй (<i>12 р.</i>).</p>
<p><i>Священик:</i> Благодаттю і щедротами і чоловіколюб'ям єдинородного Сина твого, з яким ти благословенний єси, з пресвятим і благим і животворним твоїм Духом, нині і повсякчас, і на віки вічні.</p>
<p><i>Вірні:</i> Амінь.</p>
<p><b><i>Канон, глас 6:</i></b></p>
<p><b>Пісня 1</b></p>
<p><i>Ірмос 1:</i> <b>Відкрию уста мої і, Духом натхнений,* промовлю слово Цариці Матері,* і весело буду святкувати,* і чуда її прославляти.</b></p>
<p><i>Приспів:</i> Пресвятая Богородице, спаси нас.</p>
<p>Нехай заспіває Тобі, Богородице, граючи на духовній псалтирі, Давид, праотець Твій, — вислухай, Дочко, радісний голос архангелів, бо він приносить Тобі радість невимовну.</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Взиваю до Тебе, радію, прихили вухо Твоє й вислухай мене, що сповіщаю про непорочне зачаття від Бога, бо заслужила Ти, Пречиста, у Нього ласку, якої ніхто другий ніколи не знайде.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Як зрозуміти, янголе, силу слова твого? Як буде те, що сказав ти? Скажи виразніше: як зачну, бувши безмужньою Дівою? Як же стану Матір'ю Творця Мого?</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Ти думаєш легко мені відповідати? Отже, думаю і радуюся, бачучи Твою певність, будь смілива, Владичице; коли Бог захоче, то й саме неймовірне легко здійснюється.</p>
<p><i>Ірмос: </i><b>Хто хвилею морською колись гнобителя-мучителя покрив, того діти спасенних під землею поховали; а ми, як діви, Господеві співаймо: славно бо прославився.</b></p>
<p><i>Приспів: </i>Слава, Господи, святому погребенню твоєму.</p>
<p>Господи Боже мій, співи похоронні і пісню надгробну я тобі заспіваю, що похороном своїм вхід мені до життя відкрив, і смертю своєю смерть і ад умертвив.</p>
<p><i>Приспів: </i>Слава, Господи, святому погребенню твоєму.</p>
<p>Вгорі – на престолі, і долі – у гробі, небесні і земні, роздумуючи над смертю твоєю, Спасе мій, схвилювалися, бо понад розум було бачити тебе мертвим, Життєдавче.</p>
<p><b>Слава і нині: </b>Щоб своєю славою все сповнити, зійшов ти в глибини землі; від тебе не скрилася природа моя, що від Адама, і, похований, ти мене, зотлілого обновляєш, Чоловіколюбче.</p>
<p><i>Катавасія: </i><b>Хто хвилею морською колись гнобителя-мучителя покрив, того діти спасенних під землею поховали; а ми, як діви, Господеві співаймо: славно бо прославився.</b></p>
<p><b>Пісня 3</b></p>
<p><i>Ірмос 3:</i> <b>Богородице, живоносне і невичерпне джерело,* той хор, який ти собі зібрала,* духовно укріпи і в божественній своїй славі вінків слави сподоби.</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Не стало князя в юдеїв, прийшов останній час, коли має з'явитися надія народів — Христос. Скажи ж Мені, як я можу родити Його, бувши Дівою?</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Хочеш довідатись, Діво, від мене про зачаття в Тобі? Але воно невимовне, Дух же Святий, благословивши Тебе, створить Своєю животворчою силою.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Праматір моя, спокушена словом змія, поживи божественної позбавилася, бо з раю вигнана була. Тим-то й я боюся дивного привітання Твого, соромлюся спокуси.</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Я є Божий посланець, щоб сповістити Тобі Божу волю. Чого Ти боїшся, Пренепорочна, мене, що більш Тебе боюся. Чого передо мною тремтиш, Владичице, що більш Тебе жахаюся?</p>
<p><i>Ірмос: </i><b>Тебе, що недержимо всю землю на водах повісив, побачивши розп’ятим на Лобнім місці, творіння з жаху великого тремтіло, взиваючи: нема святого, крім тебе, Господи.</b></p>
<p><i>Приспів: </i>Слава, Господи, святому погребенню твоєму.</p>
<p>Багатьма ознаками провістив ти похорон свій, Владико, а нині таємниці твої, як Бог, відкрив і сущим в аді, що взивали: нема святого, крім тебе, Господи.</p>
<p><i>Приспів: </i>Слава, Господи, святому погребенню твоєму.</p>
<p>Простягнув ти руки і з’єднав здавна розсіяних, оповитий же плащаницею, ти визволив, Спасе, і в гробі закутих, що взивають: нема святого, крім тебе, Господи.</p>
<p><b>Слава і нині: </b>Гробом і печатями вдержаний був ти з волі своєї, неосяжний, бо силу могутности своєї виявив ти, Чоловіколюбче, тим що співають: нема святого, крім тебе, Господи.</p>
<p><i>Катавасія: </i><b>Тебе, що недержимо всю землю на водах повісив, побачивши розп’ятим на Лобнім місці, творіння з жаху великого тремтіло, взиваючи: нема святого, крім тебе, Господи.</b></p>
<p><b>Мала єктенія</b></p>
<p><i>Диякон:</i><b></b>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи.</p>
<p><i>Священик:</i><b></b>Бо ти єси Бог наш і тобі славу возсилаємо Отцю, і Сину, і Святому Духові, нині, і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак (г.6): </i>Хто безодню замкнув, мертвим видиться* і, смирною і плащаницею обвитий, у гробі кладеться, як смертний, Безсмертний;* жінки ж прийшли помазати його миром, плачучи гірко і кличучи:* Оця субота є преблагословенна,* бо в ній Христос уснувши, воскресне тридневний.</p>
<p><i>Ікос: </i>Вседержитель світу на хрест піднесений, – і ридає все творіння, бачачи його нагого розп’ятим на дереві, сонце проміння сховало, і зорі погасли, земля ж із великого страху затряслася, і море побігло, і каміння розпалися, багато гробів відкрилося, і тіла святих людей повставали; ад внизу стогне, а юдеї зловмислюють обмовити Христове воскресіння. Жінки ж взивають: Оця субота є преблагословенна,* бо в ній Христос уснувши, воскресне тридневний.</p>
<p><i>Сідальний (г.5): </i>Воїни, що вартували коло гробу твого, Спасе, попадали, як мертві, від сяйва ангела, що з’явився і сповістив жінкам мироносицям про воскресіння твоє. Славимо тебе, Переможцю тління, припадаємо до тебе, єдиного Бога нашого, що воскрес із мертвих.</p>
<p><b>Слава і нині:</b><i> Сідальний, (г. 8):</i> Слово Боже нині на землю зійшло, янгол став перед Дівою, взиваючи: «Радуйся, благословенна, що єдина нетлінною зоста­нешся, прийнявши в утробу надвічне Слово й Господа, що спасе від спокуси, як Бог, рід людський».</p>
<p><b>Пісня 4</b></p>
<p><i>Ірмос 4:</i> <b>Ісус, пребожественний,* що сидить у славі на Божому престолі,* зійшов, ніби на легеньких хмарах,* на руки пречисті,* і спас тих, що співають:* Слава, Христе, твоїй всемогутності!</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Від пророка, що колись провістив Ємануїла, Я чула про якусь Діву Святу, що вона родить: хочу ж зрозуміти, як природа людська витримає з'єднання з Богом?</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Кущ, що не згорав, обхоплений полум'ям, на Тобі, обрадована, всехвальна, виявив преславну таємницю: бо після народження Ти зостанешся чистою Вседівою.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Освітлений сяйвом Бога Вседержителя, проповідниче, скажи, Гавриїле, найправдивіше: як я, маючи навіть чистоту нетлінну, можу породити безтілесне Слово тілесно?</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Я зі страхом, як раб перед господинею, стою перед Тобою, я дуже боюся навіть дивитися на Тебе, Діво, остільки на Тобі Божої ласки.</p>
<p><i>Ірмос: </i><b>На хресті твоє божественне виснаження провидівши, Авакум, вжахнувшися, сказав: Ти, милосердний, владу сильних знищив, зійшовши до сущих в аді, як всемогутній.</b></p>
<p><i>Приспів: </i>Слава, Господи, святому погребенню твоєму.</p>
<p>Сьомий день сьогодні освятив ти, що його благословив єси в давнину для спочинку від праці, всьому бо даєш почин і обновляєш ти, Спасе мій, і суботу шануєш і нас навчаєш.</p>
<p><i>Приспів: </i>Слава, Господи, святому погребенню твоєму.</p>
<p>Коли силою божественною переміг ти, душа твоя відділилася від тіла, тоді розірвав ти кайдани смерти і аду могутністю своєю, Слове.</p>
<p><b>Слава і нині: </b>Зустрів тебе, Слове, ад і засмутився, бачачи покритого ранами Чоловіка і Бога всемогутнього, і від цього страшного явища загинув.</p>
<p><i>Катавасія: </i><b>На хресті твоє божественне виснаження провидівши, Авакум, вжахнувшися, сказав: ти, милосердний, владу сильних знищив, зійшовши до сущих в аді, як всемогутній.</b></p>
<p><b>Пісня 5</b></p>
<p><i>Ірмос 5:</i> <b>Вжахнулось усе твоєї божественної слави,* ти бо, Діво, що мужа не знала,* мала в лоні і Бога Всевишнього,* і народила споконвічного Сина,* подаючи мир усім, що тебе величають.</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Не можу зрозуміти слова твого сповіщення, бо багато було чудес, силою Божою створених, а Діва без мужа ніколи не родила.</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Ти надзвичайна, всенепорочна, тому й чудо Твоє надзвичайне; бо Ти єдина з усіх приймеш в утробу Того, що тіло приймає, й Тебе провіщають пророчі слова, й гадки, й знамення, що в законі.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Всіма неосяжний і всіма невидимий, як може в утробі Діви оселитися Він, що Сам її створив, як Я зачну Бога-Слово, бєзпочаткове з Отцем і Духом?!</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Це ж Твоєму прабатькові Давидові обіцяв Бог, що посадить на престолі царства Його Того, що від Тебе народиться. Згідно видінню Якова Тебе обрав Він, як Свою оселю.</p>
<p><i>Ірмос: </i><b>Побачивши світло невечірнє Богоявлення твого, Христе, що милостиво для нас явилося, Ісая, з ночі пильнуючи, взивав: воскреснуть мертві і встануть сущі в гробах, і всі земнородні зрадіють.</b></p>
<p><i>Приспів: </i>Слава, Господи, святому погребенню твоєму.</p>
<p>Ти відновляєш земне, Створителю, сам ставши земним, а плащаниця і гріб виявляють таємницю, що в тобі, Слове: благообразний Йосиф, заступаючи родителя твого, до похорону тебе готує і цим дивно відновляє мене у тобі.</p>
<p><i>Приспів: </i>Слава, Господи, святому погребенню твоєму.</p>
<p>Смертне смертю, а похороном тлінне ти перетворюєш у нетлінну Богоподібну природу, тіло бо твоє, Владико, не зазнало тління і душа твоя незбагненно не залишилася в аді.</p>
<p><b>Слава і нині: </b>Народжений від Непорочної Діви і проколотий у ребра, ти через неї, Творче мій, Єву обновив; Адама, що надприродно заснув природним сном, ти, Життя, воскресив із сну і тління, як Всемогутній.</p>
<p><i>Катавасія: </i><b>Побачивши світло невечірнє Богоявлення твого, Христе, що милостиво для нас явилося, Ісая, з ночі пильнуючи, взивав: воскреснуть мертві і встануть сущі в гробах, і всі земнородні зрадіють.</b></p>
<p><b>Пісня 6</b></p>
<p><i>Ірмос 6:</i> <b>Божественне це і всечесне справляючи свято Богоматері,* умудрені Богом, прийдіть,* у і долоні заплещмо,* і народженого від неї Бога прославмо.</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Почувши радісний голос слова Твого, Гавриїле, Я захоплена божественною радістю, бо сповіщаєш ти про радість і повідаєш про втіху надвічну.</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Тобі дано радість, Богоматір божественна, Тобі про радість все твориво співає, Богоневісто, Ти бо єдина Матір'ю Сина Божого провіщена, Чиста.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Невже через Мене нині буде знищено засудження Єви? Невже мною виплачено буде повинність нині? Мною хіба ж буде повернено борг давній з прибутком?</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Бог обіцяв праотцю Авраму, що через його рід благословляться всі народи, а через Тебе, Пречиста, сьогодні здійснюється це обіщання.</p>
<p><i>Ірмос: </i><b>Взятий був і невдержаний в пащі китовій Йона, твій прообраз, Христе, що на страждання і поховання віддав себе, мов із світлиці, із звіра вийшов; дорікав же і варті своїй: вартуєте даремно і марно, а милість Божу зневажили.</b></p>
<p><i>Приспів: </i>Слава, Господи, святому погребенню твоєму.</p>
<p>Мучили тебе, та не відділився ти, Слове, від тіла, яке прийняв єси. Хоч і зруйнований був Храм твій під час страждань, але й тоді Божество і людська природа становили єдність у тобі, бо в обох природах був ти Син, Слово Боже, Бог і Чоловік.</p>
<p><i>Приспів: </i>Слава, Господи, святому погребенню твоєму.</p>
<p>Для людей, а не для Бога, загибельним був Адамів гріх, бо хоч і постраждало твоєї плоті земне єство, та Божество зосталося неприступним для страждань, а тлінне твоє ти перетворив на нетлінне і джерело життя нетлінного явив ти воскресінням.</p>
<p><b>Слава і нині: </b>Царює ще ад над родом людським, але не вічно, бо, положившись у гробі, ти, безсмертний, животворящою рукою владу смерти знищив і провістив від віку сущим в аді визволення істини, Спасе, воскреснувши із мертвих першим.</p>
<p><i>Катавасія: </i><b>Взятий був і невдержаний в пащі китовій Йона, твій прообраз, Христе, що на страждання і поховання віддав себе, мов із світлиці, із звіра вийшов; дорікав же і варті своїй: Вартуєте даремно і марно, а милість Божу зневажили.</b></p>
<p><b>Мала єктенія</b></p>
<p><i>Диякон:</i><b></b>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи.</p>
<p><i>Священик: </i>Бо ти єси Цар миру, і Спас душ наших, і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак, (г. 8):</i> Непереможній Владарці* на честь перемоги* ми, врятовані від лиха,* благодарні пісні виписуємо Тобі,* раби Твої, Богородице.* А Ти, що маєш силу нездоланну,* від усяких нас бід охорони,* щоб звати Тобі:* Радуйся, Невісто неневісная.</p>
<p><b>Пісня 7</b></p>
<p><i>Ірмос 7:</i> <b>Не слугували створінню,* замість Творцеві, богомудрі, юнаки,* але, погрозу вогненну сміливо здолавши,* радувалися, співаючи:* Преславний Господи й Боже отців,* – ти благословенний!</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Сповіщаючи про світ духовний, що з'єднається з тілом земним, з великої ласки, про ясне благовіщення це, ти з божественним привітанням нині взиваєш до Мене: «Благословен­ний плід утроби Твоєї?»</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Радуйся, Діво Владичице, радуйся, Пречиста; радуйся, оселе Божа, радуйся, свічнику світа, Адамів поклику, Євине визволення, горо свята, найвиразніша святине й світлице без­ смертна.</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Очисти ж мою душу, освяти моє тіло, зроби мене храмом вмістимим для Бога, скинією, добре прибраною, храмом живим через подих Пресвятого Духа і чистою Матір'ю Життя.</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Я вже зараз бачу Тебе, як свічку найяснішу, як Богом збудований палац, як золотий ковчег. Прийми ж у Себе, Богоневісто, Подателя закону, що через Тебе благозволив визво­лити тлінну людську природу.</p>
<p><i>Ірмос: </i><b>Несказанне чудо: той, хто преподобних отроків із полум’я в печі визволив, кладеться до гробу мертвий, бездиханний на спасіння нам, що співаємо: Визволителю Боже, благословен єси.</b></p>
<p><i>Приспів: </i>Слава, Господи, святому погребенню твоєму.</p>
<p>Вразився ад у саме серце, коли прийняв зраненого списом у ребра, і стогне знесилюваний вогнем божества на спасення нас, що співаємо: Визволителю Боже, благословен єси.</p>
<p><i>Приспів: </i>Слава, Господи, святому погребенню твоєму.</p>
<p>Багатий гріб, бо, прийнявши в собі ніби сплячого Творця, став скарбницею божественного життя на спасення наше, що співаємо: Визволителю Боже, благословен єси.</p>
<p><b>Слава і нині: </b>Єдине і нерозлучне було божество Христове: і в аді, і в гробі, і в раю з Отцем і Духом – на спасення наше, що співаємо: Визволителю Боже, благословен єси.</p>
<p><i>Катавасія:</i> <b>Несказанне чудо: той, хто преподобних отроків із полум’я в печі визволив, кладеться до гробу мертвий, бездиханний на спасіння нам, що співаємо: Визволителю Боже, благословен єси.</b></p>
<p><b>Пісня 8</b></p>
<p><i>Ірмос 8:</i> <b>Слухай, Діво Чиста!* Нехай Гавриїл скаже про раду Господню давню, істинну: Будь готова прийняти Бога,* бо через тебе Невмістимий між людьми замешкав.* Тому і я з радістю взиваю:* Всі створіння Господні,* прославляйте Господа!</b></p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Ніякий розум земний не має сили зрозуміти те преславне, що ти Мені сповіщаєш, — відповідає Діва. — Я ж, як почула слова твої, боюся й жахаюся, щоб оманою, як Єву, від Бога Ти мене не віддалив. Але все ж таки співаю: «Благословляйте Господа, всі творіння Господні, і прославляйте Його повіки».</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Не зрозуміле для Тебе, — відповідає Гавриїл, — ось з'ясовано: гарно Ти сказала: «Річ незбагненна» — отже, згідно з Своїми словами, вже відкинь усяку думку про якусь оману, а вір, як дійсній речі. Бо й я, радіючи, виголошую: «Благословіть, усі творіння Господні, Господа і прославляйте Його повіки».</p>
<p><i>Приспів:</i> Пресвятая Богородице, спаси нас.</p>
<p><i>Діва: </i>Закон такий від Бога є людям, — Непорочна зараз відповідає, — що народження буває від любови обопільної, Я ж зовсім не знаю тайни шлюбу; як же ти кажеш, що Я маю родити? Боюся, коли б не улещував ти, одначе співаю: «Благословіть Господа, всі творіння Господні, й прославляйте Його повіки».</p>
<p><i>Приспів:</i> Пресвятая Богородице, спаси нас.</p>
<p><i>Янгол: </i>Слова, що Ти мені кажеш, Пречиста, — янгол знов їй відповідає, — це є звичайний спосіб народження людей смертних. А я Тобі кажу, що істинний Бог, як Він Сам тільки знає, понад розум і вислів людський приймає від Тебе тіло. Тому з радістю співаю: «Благословіть, усі створіння Господні, Господа і прослав­ляйте Його повіки».</p>
<p><i>Ірмос: </i><b>Вжахнися від страху, небо, нехай сколихнуться основи землі: ось бо до мерців рівняється той, що в небі живе і в малому гробі дивно ховається. Отроки благословляйте, священики оспівуйте, люди прославляйте його по всі віки.</b></p>
<p><i>Приспів: </i>Слава, Господи, святому погребенню твоєму.</p>
<p>Зруйновано пречистий Храм, та він відбудовує занепалу скинію: до першого бо Адама аж до адових сховищ зійшов Другий, що в небі живе. Отроки благословляйте, священики оспівуйте, люди прославляйте його по всі віки.</p>
<p><i>Приспів: </i>Слава, Господи, святому погребенню твоєму.</p>
<p>Втратилась відвага учеників, Йосиф же з Ариматеї сміливо діє: побачивши Бога всіх, мертвого й нагого, випрошує й ховає його, кличучи: отроки благословляйте, священики оспівуйте, люди прославляйте його по всі віки.</p>
<p><i>Приспів: </i>Благословім Отця, і Сина, і Святого Духа – Господа, нині і повсякчас, і на віки вічні. Амінь.</p>
<p>О, нове чудо! О, милосердя! О, несказанне терпіння! З волі своєї під землею запечатується той, що в небі живе, і облесником обмовляють Бога. Отроки благословляйте, священики оспівуйте, люди прославляйте його по всі віки.</p>
<p><i>Приспів: </i>Хвалимо, благословимо, поклоняємося Господеві, оспівуючи, і привозносячи його по всі віки.</p>
<p><i>Катавасія: </i><b>Вжахнися від страху, небо, нехай сколихнуться основи землі: ось бо до мерців рівняється той, що в небі живе і в малому гробі дивно ховається. Отроки благословляйте, священики оспівуйте, люди прославляйте його по всі віки.</b></p>
<p><i>Диякон або священик з кадилом перед іконою Богородиці виголошує: </i></p>
<p>Богородицю і Матір Світла в піснях звеличаймо!</p>
<p><i>Немає </i>Величає душа моя Господа...,<b></b><i>а відразу співається ірмос:</i></p>
<h3>Пісня 9</h3>
<p><i>Заспів: </i>Благовісти, земле, велику радість; оспівуйте, небеса, Божу славу.</p>
<p><i>Ірмос (г. 4):</i> <b>Як до одуховленого Божого кивота,* хай ніяк не торкається рука скверна.* Уста ж вірних, невмовкаючи,* хай виголошують Богородиці вітання ангела,* з радістю співаючи:* Радуйся, Благодатна, Господь з тобою!</b></p>
<p><i>Стих: </i>Пресвята Богородице, спаси нас.</p>
<p>Понад усяке розуміння прийнявши Бога в лоно,* з-під закону природи була ти вийнята, Діво,* і в родженні не зазнала материнських болів,* бо ти їм не підлягала.* Тому вдостоїлась почути:* Радуйся, Благодатна, Господь з тобою!</p>
<p><i>Стих: </i>Пресвята Богородице, спаси нас.</p>
<p>Даниїл назвав тебе духовною горою,* Ісая ж Божою матір'ю;* Гедеон бачив тебе, як руно,* і Давид назвав тебе храмом,* а хтось інший – дверима.* І Гавриїл до тебе кличе:* Радуйся, Благодатна, Господь з тобою!</p>
<p><i>Ірмос:</i> <b>Не ридай наді мною, Мати,* бачивши в гробі Сина,* що його ти в лоні зачала безсімено,* бо воскресну і прославлюся,* і вознесу зо славою безупинно, як Бог, тих, що з вірою і любов’ю тебе величають.</b></p>
<p><i>Приспів: </i>Слава, Господи, святому погребенню твоєму.</p>
<p>При дивному народженні твоєму, надприродно* я не зазнала болів і була щаслива, Сину споконвічний;* а нині, коли бачу тебе, Боже мій,* мертвим і без диху,* меч скорботи страшно пробиває серце моє.* Але воскресни, щоб і я звеличеною стала.</p>
<p><i>Приспів: </i>Слава, Господи, святому погребенню твоєму.</p>
<p>З волі моєї, Мати, земля покриває мене,* але сторожі аду тремтять,* бачивши, що я одягнений в окривавлену одежу наруги.* Бо ворогів подолав я хрестом* і, як Бог, знову воскресну і звеличу тебе.</p>
<p><b>Слава і нині: </b>Нехай все створіння радіє,* нехай веселяться всі люди на землі,* бо ад –ворога полонено.* Нехай жінки з миром мене зустрічають.* Я визволю праотця Адама з праматір’ю Євою* і на третій день воскресну.</p>
<p><i>Катавасія: </i><b>Не ридай наді мною, Мати,* бачивши в гробі Сина,* що його ти в лоні зачала безсіменно,* бо воскресну і прославлюся,* і вознесу зо славою безупинно, як Бог, тих,* що з вірою і любов’ю тебе величають.</b></p>
<p><i>Заспів: </i>Благовісти, земле, велику радість; оспівуйте, небеса, Божу славу.</p>
<p><i>Ірмос (г. 4):</i> <b>Як до одуховленого Божого кивота,* хай ніяк не торкається рука скверна.* Уста ж вірних, невмовкаючи,* хай виголошують Богородиці вітання ангела,* з радістю співаючи:* Радуйся, Благодатна, Господь з тобою!</b></p>
<p><b>Мала єктенія</b></p>
<p><i>Диякон:</i><b></b>Ще і ще в мирі Господеві помолімся.</p>
<p><i>Вірні: </i>Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні: </i>Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Вірні: </i>Тобі, Господи.</p>
<p><i>Священик:</i><b></b>Бо тебе хвалять усі сили небесні і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>
<p><i>Вірні: Амінь.</i></p>
<p><i>(г. 2): </i>Свят Господь Бог наш. <i>(З р.)</i></p>
<p><i>Світильний:</i> Архистратиг ангельських хорів* був посланий від Бога Вседержителя до чистої Діви:* благовістити їй дивне і невимовне чудо,* що Бог, як людина,* від неї безсіменно стане дитиною,* щоб відродити людство.* А ви, люди, благовістіть оновлення світу.</p>
<h3><i>І співаємо хвалитні на глас 2:</i></h3>
<p><b>Псалом 148</b></p>
<p><b>Усе, що живе, нехай хвалить Господа.* Хваліте Господа з неба,* хваліте його на висотах.* Тобі належить пісня, о Боже.</b></p>
<p><b>Хваліте його, всі ангели його,* хваліте його, всі воїнства небесні.* Тобі належить пісня, о Боже.</b></p>
<p>Хваліте його, ви − сонце й місяцю,* хваліте його, всі ясні зорі.</p>
<p>Хваліте його, ви – небеса небес* і води, що над небесами.</p>
<p>Нехай вони ім’я Господнє хвалять,* бо він повелів, і створились.</p>
<p>Поставив їх на віки вічні* і дав закон, що не перейде.</p>
<p>Хваліте Господа з землі,* кити і всі морські безодні;</p>
<p>Вогонь і град, сніг і туман,* і буйний вітер, який виконує його слово;</p>
<p>Гори й усі пагорби,* садовина й усі кедри;</p>
<p>Звір дикий і скот усілякий,* гад і птах крилатий;</p>
<p>Царі землі й усі народи,* князі й усі земні судді;</p>
<p>Хлопці й дівчата,* старі разом з юнацтвом.</p>
<p>Нехай ім’я Господнє хвалять, високе бо ім’я його єдине.* Велич його понад землю й небо.</p>
<p>Він підняв ріг народу свого.* Хвала всім його святим, синам Ізраїля, народові, що йому близький.</p>
<p><b>Псалом 149</b></p>
<p>Співайте Господеві нову пісню,* а хвалу йому на зборі праведників.</p>
<p>Нехай Ізраїль своїм Творцем радіє,* нехай своїм царем сини Сіону веселяться.</p>
<p>Нехай хвалять ім’я його танком,* при бубні й при гарфі нехай йому співають.</p>
<p>Господь бо ласкавий до народу свого,* оздоблює перемогою покірних.</p>
<p>Нехай торжествують праведні у славі,* на своїх ложах нехай ликують.</p>
<p>Нехай хвала Божа буде на устах у них,* і дво січний меч у руці в них.</p>
<p>Щоб між народами вчинити відплату,* між племенами – покарання.</p>
<p>Щоб їхніх царів закути в кайдани,* а їхніх вельмож – у залізні окови.</p>
<p>Щоб суд написаний над ними вчинити.* Це слава всіх його преподобних.</p>
<p><b>Псалом 150</b></p>
<p>Хваліте Бога у святині його,* хваліте його у твердині сили його.</p>
<p><i>Стих: </i>Хваліте його за його подвиги великі,* хваліте його в його величі безмежній.</p>
<p><i>(г. 2): </i>Сьогодні гріб тримає того,* хто все створіння своєю могутністю держить.* Камінь покриває того, хто небо добром сповняє.* Спить Життя, ад тремтить* і Адам з кайданів визволяється.* Слава провидінню твоєму Благий, яким ти, все довершив,* подаючи нам, як Бог, упокій вічний* і всесвяте твоє воскресіння з мертвих.</p>
<p><i>Стих: </i>Хваліте його звуком рогу,* хваліте його на гарфі й на гуслах.</p>
<p>Що це за видовище бачимо?* Що це за відпочинок сьогодні?* Це споконвічний Цар, що стражданням довершив спасіння,* відпочиває в гробі й нам подає новий відпочинок.* Йому ми заспіваймо: Воскресни, Боже,* суди землю, бо ти царюєш повіки* і маєш безмірно велику милість.</p>
<p><i>Стих: </i>Хваліте його на бубні й танком,* хваліте його на струнах і сопілці.</p>
<p>Прийдіте, погляньмо на наше Життя, що лежить у гробі,* щоб воно оживило тих, які лежать у гробах!* Прийдіте сьогодні і погляньте на сплячого з роду Юди* та закличмо згідно з пророцтвом Богові нашому:* ліг ти і заснув, як лев.* Хто піднесе тебе, Царю?* Але встань власною силою, Господи,* що добровільно дав себе за нас, – слава тобі!</p>
<p><i>Стих: </i>Хваліте його на дзвінких цимбалах, хваліте його на гучних цимбалах.* Усе, що живе, нехай хвалить Господа.</p>
<p><i>(г. 1, подібний: Небесних хорів):</i> З небесних просторів злетів Гавриїл у Назарет* і став перед Дівою Марією,* кажучи їй: Радуйся!* Ти зачнеш Сина, сущого перед Адамом,* Творця віків і Визволителя тих, які кличуть до тебе:* Радуйся, Чиста!</p>
<p><i>Стих</i>: Благовістіть день у день* спасіння Бога нашого.</p>
<p>З небесних просторів злетів Гавриїл у Назарет* і став перед Дівою Марією,* кажучи їй: Радуйся!* Ти зачнеш Сина, сущого перед Адамом,* Творця віків і Визволителя тих, які кличуть до тебе:* Радуйся, Чиста!</p>
<p><i>Стих</i>: Заспівайте Господеві нову пісню,* співай Господеві, вся земле!</p>
<p>Співвіковічне Слово безпочаткового Отця,* не розлучаючися з небом,* з великої своєї ласки нині з'явилось на землі;* виявивши милосердя до нашої немочі,* прийняло на себе Адамову убогість* – чужу собі подобу.</p>
<p><b>Слава </b><i>(г. 6): </i>Сьогодні великий день* – Мойсей таїнственно заздалегідь відзначив, кажучи:* Благословив Бог день сьомий,* бо це благословенна субота, це день відпочинку,* коли спочив від усіх діл своїх єдинородний Син Божий.* Він, звершуючи через смерть спасіння,* відпочив тілом і повернувся воскресінням наново до того, чим був,* даруючи нам життя вічне,* як єдиний милосердний і чоловіколюбець.</p>
<p><b>І нині </b><i>(г. 2): </i>Преблагословенна ти, Богородице Діво,* бо воплочений з тебе полонив ад,* покликав Адама, усунув прокляття,* визволив Єву, переміг смерть, і ми ожили.* Тому, співаючи, кличемо:* Благословенний Христос Бог наш,* що на це зволив, – слава тобі.</p>
<h3>Велике славослов’я</h3>
<p><i>Під час співання хвалитних стихир, єрей і диякон, вклонившись низько перед плащаницею ідуть до захристії і вбираються у всі священні ризи свого чину. </i></p>
<p><i>Коли співці почнуть співати Слава і нині, священик відчиняє святі двері і по скінченні богородичного, виголошує: </i></p>
<p><i>Священик:</i><b></b>Слава тобі, що Світло нам показав!</p>
<p><i>Вірні: </i>Слава во вишніх Богу,* і на землі мир,* в людях благовоління.</p>
<p>Хвалимо тебе, благословимо тебе, кланяємось тобі,* славимо тебе, дякуємо тобі заради великої твоєї слави.</p>
<p>Господи, царю небесний, Боже, Отче вседержителю,* Господи, Сину єдинородний, Ісусе Христе, і Святий Душе.</p>
<p>Господи, Боже, Агнче Божий, Сину Отця,* що береш гріхи світу, помилуй нас.</p>
<p>Ти, що береш гріхи світу,* прийми нашу молитву.</p>
<p>Ти, що сидиш по правиці Отця,* помилуй нас.</p>
<p>Ти бо один лише святий, ти єдиний Господь, Ісус Христос,* на славу Бога Отця. Амінь.</p>
<p>Щодня буду тебе благословити* і хвалити ім’я твоє на віки вічні.</p>
<p>Сподоби, Господи, сьогодні* без гріха зберегтися нам.</p>
<p>Благословенний ти, Господи, Боже отців наших,* і хвальне, і прославлене ім’я твоє навіки. Амінь.</p>
<p>Нехай буде, Господи, милість твоя на нас,* бо ми надіємось на тебе.</p>
<p>Благословенний ти, Господи,* навчи мене установ твоїх.</p>
<p>Благословенний ти, Владико,* врозуми мене установами твоїми.</p>
<p>Благословенний ти, Святий,* просвіти мене установами твоїми.</p>
<p>Господи, ти був нам пристановищем* по всі роди.</p>
<p>Молюсь: Господи, змилуйся надо мною,* вилікуй мою душу, бо гріх мій – перед тобою.</p>
<p>Господи, до тебе я прибігаю,* навчи мене творити твою волю, бо ти Бог мій.</p>
<p>Бо в тебе є джерело життя,* у твоїм світлі побачимо світло.</p>
<p>Добавляй ласку тим,* що визнають тебе.</p>
<p><i>Коли співці прийдуть на кінець славослов’я, священик бере Євангелію з трапези, подає дияконові і попереджуваний свічконосцями творить вхід, як на Літургії.</i></p>
<p><i>Ставши перед Божим Гробом, очікує закінчення трисвятого і стихири </i>Прийдіте<i>... </i></p>
<p><i>Тоді диякон ставить святе Євангеліє на аналой, обернений до людей.</i></p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Святий безсмертний, помилуй нас.</p>
<p>Святий Боже, святий Кріпкий, святий Безсмертний, помилуй нас.</p>
<p><i>Стихира (г. 5): </i>Прийдіте, вшануймо незабутнього Йосифа,* що вночі прийшов до Пилата і Життя всіх випросив:* дай мені цього безпритульного, що не мав де голови прихилити.* Дай мені цього приходня, що його учень лукавий видав на смерть.* Дай мені цього чужинця,* за яким, ридаючи, голосила його Мати, бачивши на хресті розп’ятого,* і по-материнському промовляла:* Ой, жалю, Дитино моя!* Ой, горе, світло моє, і улюблене серце моє!* Симеоном бо провіщене у святині, сьогодні справдилося:* моє серце мечем пробите.* Ти ж на радість свого воскресіння поверни мій плач.* Поклоняємось страстям твоїм, Христе!* Поклоняємось страстям твоїм, Христе!* Поклоняємось страстям твоїм, Христе,* і святому воскресінню!</p>
<p><i>По закінченні стихири диякон виголошує:</i></p>
<p><i>Диякон:</i><b></b>Будьмо уважні.</p>
<p><i>Священик:</i><b></b>Мир всім.</p>
<p><i>Диякон:</i><b></b>Премудрість, будьмо уважні.</p>
<p><i>Далі співаються ці тропарі:</i></p>
<p><i>(г. 2): </i>Благообразний Йосиф, з дерева знявши пречисте тіло твоє,* плащаницею чистою обвив,* і пахощами в гробі новім, покривши, положив.</p>
<p><i>І відразу (г. 2): </i>Ти, що держиш кінці світу, Христе,* зволив гробові задержати себе,* щоб від пекельної загибелі визволити людей,* і воскрес, ожививши нас, як Бог безсмертний.</p>
<h3><i>Читання</i></h3>
<p><i>Диякон:</i><b></b>Будьмо уважні.</p>
<p><i>Священик:</i>Мир всім.</p>
<p><i>Диякон:</i>Премудрість, будьмо уважні</p>
<p><i>Прокімен (г. 4): </i>Воскресни, Господи, поможи нам* і визволь нас імени твого ради.</p>
<p><i>Стих: </i>Боже, нашими вухами ми чули і батьки наші оповіли нам.</p>
<p><i>Диякон:</i><b></b>Премудрість.</p>
<p><i>Чтець: </i>3 книги пророка Єзекеїла читання.</p>
<p><i>Диякон:</i>Будьмо уважні.</p>
<p><i>Чтець:</i><b></b>Рука Господня була на мені, і вивів мене Господь у дусі й поклав мене серед долини; долина ж та була повна костей. Обвів він мене навкруги них, а було їх дуже багато по долині, і всі вони були присухі. І промовив до мене: «Сину чоловічий! Чи оживуть ці кості?» Я відповів: «Господи Боже, ти знаєш». Тоді сказав до мене: «Проречи над цими кістками й скажи до них: Ви, сухі кістки, слухайте слово Господнє! Так говорить Господь Бог до цих костей: Ось я введу в вас дух, і ви знов оживете. Я обкладу вас жилами, ви поростете тілом, я вкрию вас шкірою, вкладу в вас дух і знову оживете, і зрозумієте, що я – Господь». Я прорік, як мені було наказано; і як я пророкував, виник шум, і ось настав рух, і кістка до кістки стала наближатись. Глянув я – як ось на них жили, і поросли вони тілом, а зверху вкрила їх шкіра, та не було в них духу. І він сказав до мене: «Проречи до духа, проречи, сину чоловічий, і скажи до духа: Так говорить Господь Бог: Із чотирьох вітрів прийди, духу, та й дихни на цих повбиваних, щоб вони ожили». І я прорік, як він звелів мені; і ввійшов до них дух, і вони ожили та повставали на ноги – сила-силенна люду.</p>
<p>Тоді він сказав до мене: «Сину чоловічий! Оті кості – це все дім Ізраїля. Вони кажуть: Кості наші висхли, надія наша пропала, прийшов кінець нам! Тому пророкуй і скажи їм: Так говорить Господь Бог: Ось я відчиню гроби ваші, і виведу вас, мій народе, з гробів ваших, і приведу вас назад в Ізраїльську землю. І зрозумієте, що я – Господь, як відчиню ваші гроби та й виведу вас, мій народе, з гробів ваших, і дам вам дух мій, і ви знову оживете, і я розміщу вас на землі вашій, і зрозумієте, що я – Господь: Я сказав і зроблю це» – слово Господнє. <i>(Єзек. 37, 1-14) </i></p>
<p><i>І відразу </i><b>Прокімен, Голос 7</b><i>:</i><b></b></p>
<p>Воскресни, Господи, Боже мій, нехай піднесеться рука твоя; не забудь убогих твоїх ніколи.</p>
<p><i>Стих: </i>Хвалитиму тебе, Господи, всім серцем моїм, розповім чудеса твої.</p>
<p><i>Диякон:</i>Премудрість.</p>
<p><i>Чтець: </i>До Коринтян першого послання святого апостола Павла читання.</p>
<p><i>Диякон<b>:</b></i><b></b>Будьмо уважні.</p>
<p><i>Чтець:</i><b></b>Браття! Не добра ваша хвальба! Хіба не знаєте, що трохи закваски заквашує усе тісто? Усуньте стару закваску, щоб ви були новим тістом, так, як ви і є прісні, бо Пасха наша, Христос, принесений у жертву. Отож святкуймо не у старій заквасці, ані у заквасці злоби і лукавства, а в опрісноках чесноти і правди.</p>
<p>Христос нас викупив від прокляття закону, ставши за нас прокляттям, бо написано: «Проклят усякий, хто висить на дереві», – щоб благословення Авраама перейшло в Ісусі Христі на поган і щоб ми вірою прийняли обіцяного Духа. <i>(І Кор. 5,6-8; Гал.3, 13-14)</i></p>
<p><b>Алилуя, Голос 5 </b><i>(Пс. 67)</i></p>
<p><i>Стих: </i>Нехай воскресне Бог, і розбіжаться вороги його, і хай тікають від лиця його ті, що ненавидять його</p>
<p><i>Стих: </i>Як щезає дим, хай вони щезнуть, як від вогню топиться віск.</p>
<p><i>Стих: </i>Так нехай погибнуть грішники від лиця Божого, а праведники хай звеселяться.</p>
<h3><i>Євангеліє</i></h3>
<p><i>Під час співу Алилуя диякон кадить Божий Гріб, священика і людей. Опісля виголошує:</i></p>
<p><i>Диякон:</i><b></b>Премудрість прості, вислухаймо святого Євангелія.</p>
<p><i>Священик:</i><b></b>Мир всім.</p>
<p><i>Вірні: </i>І духові твоєму.</p>
<p><i>Священик:</i><b></b>Від Матея святого Євангелія читання.</p>
<p><i>Вірні: </i>Слава страстям твоїм, Господи, <i>(великий поклін)</i></p>
<p><i>Диякон:</i><b></b>Будьмо уважні.</p>
<p><i>Священик сам читає Євангеліє:</i></p>
<p>На другий день, що після п’ятниці, зібралися первосвященики й фарисеї до Пилата й кажуть: «Ми пригадали собі, пане, що той обманник ще за життя був сказав: Я по трьох днях воскресну. Звели, отже, щоб гробниця була добре забезпечена аж по третій день, щоб часом не прийшли його учні та не вкрали його й не сказали людям: Він воскрес із мертвих! І буде ця остання омана гірша за першу.» Пилат каже до них: «Маєте сторожу, ідіть і забезпечте, як знаєте.» Вони пішли й забезпечили гробницю, запечатавши камінь, і поставили сторожу. <i>(Мт. 27, 62-66)</i></p>
<p><i>Вірні: </i>Слава довготерпінню твоєму, Господи. <i>(великий поклін) </i></p>
<p><i>Ієрей, закривши і поцілувавши святе Євангеліє, залишає його на аналої.</i></p>
<p><i>Диякон виголошує:</i></p>
<h3><i>Єктенію усильного благання:</i></h3>
<p>Помилуй нас, Боже, з великої милости твоєї, молимось тобі, вислухай і помилуй.</p>
<p><i>Вірні:</i> Господи, помилуй. <i>(3 р. за кожним разом).</i></p>
<p>Ще молимось за святішого вселенського Архиєрея нашого <i>(ім'я)</i>, Папу Римського, і за блаженнішого верховного Архиєпископа нашого кир <i>(ім'я)</i>, і за преосвященнішого Митрополита нашого кир <i>(ім'я)</i>, і за боголюбивого Єпископа нашого кир <i>(ім'я)</i>, [і за всечесніших отців наших Протоархимандрита <i>(ім'я)</i>, Архимандрита <i>(ім'я)</i>, Протоігумена <i>(ім'я)</i> й Ігумена <i>(ім'я)</i>], за тих, що служать і послужили у святому храмі цьому (і в святій обителі цій), за отців наших духовних, і всіх у Христі братів наших.</p>
<p>Ще молимось за Богом бережений народ наш, за правління і за все військо.</p>
<p>Ще молимось за тут присутніх людей, що очікують від тебе великої і багатої милости, за тих, що творять нам милостиню, і за всіх православних християн.</p>
<p><i>Священик:</i> Бо милостивий і чоловіколюбець Бог єси, і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3>Єктенія прохальна</h3>
<p>Сповнім ранішню молитву нашу Господеві.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Дня всього досконалого, святого, мирного і безгрішного у Господа просім.</p>
<p><i>Вірні:</i> Подай, Господи <i>(за кожним разом).</i></p>
<p>Ангела миру, вірного наставника, охоронця душ і тіл наших у Господа просім.</p>
<p>Прощення і відпущення гріхів і прогрішень наших у Господа просім.</p>
<p>Доброго і пожиточного для душ наших і миру для світу у Господа просім.</p>
<p>Осталий час життя нашого в мирі й покаянні скінчити у Господа просім.</p>
<p>Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик:</i> Бо ти Бог милости, ласк і чоловіколюбности, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<p><i>Священик:</i> Мир всім.</p>
<p><i>Вірні:</i> І духові твоєму.</p>
<p><i>Диякон:</i> Голови ваші перед Господом схиліть.</p>
<p><i>Вірні:</i> Тобі, Господи.</p>
<p><i>Священик читає</i>: Господи святий, ти на висоті живеш і всевидючим оком твоїм споглядаєш на всяке створіння! Перед тобою схилили ми голови, душі й тіла, і молимося до тебе, Святий святих: Простягни руку твою невидиму від святого житла твого і благослови всіх нас; а якщо ми де в чому згрішили добровільно чи недобровільно, як добрий і чоловіколюбний Бог, прости і даруй нам земні й небесні добра твої:</p>
<p><i>Виголошення</i>: Бо до тебе належить милувати і спасати нас, Боже наш, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3>Великий відпуст</h3>
<p><i>Диякон: </i>Премудрість.</p>
<p><i>Вірні: </i>Благослови.</p>
<p><i>Священик: </i>Благословенний Христос, Бог наш, завжди, нині і повсякчас, і на віки вічні.</p>
<p><i>Вірні: </i>Амінь. Утверди Боже, святу православну віру на віки вічні.</p>
<p><i>Диякон: </i>Пресвята Богородице, спаси нас.</p>
<p><i>Вірні: </i>Чеснішу від херувимів* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо.</p>
<p><i>Священик: </i>Слава тобі, Христе Боже, надіє наша, слава тобі.</p>
<p><i>Вірні: </i>Слава Отцю, і Сину, і Святому Духові, і нині, і повсякчас, і на віки вічні. Амінь. Господи, помилуй. <i>(З р.) </i>Благослови.</p>
<p><i>Священик: </i>Христос, істинний Бог наш, що задля нас людей і нашого ради спасення волею плоттю положився у гробі і зійшов на ад, молитвами пречистої своєї Матері і всіх святих, помилує і спасе нас, як благий і чоловіколюбець.</p>
<p><i>Вірні: </i>Амінь<i>.</i></p>
<p><i>Після співається тропар (г. 2): </i>Благообразний Йосиф, з дерева знявши пречисте тіло твоє,* плащаницею чистою обвив,* і пахощами в гробі новім, покривши, положив, <i>(тричі з поклонами).</i></p>
<p><i>Тоді диякон, узявши Євангелію, з єреєм входить до святилища, кладе її на престіл, зачиняє святі двері, засуває катапетасму.</i></p>