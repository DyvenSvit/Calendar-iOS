<h2 align="center" ><b>СПОРУДЖЕННЯ БОЖОГО ГРОБУ</b></h2>
<p><i>У п’ятницю вранці, перед початком Царських часів, на святу трапезу кладеться плащаницю і найгарніша книга святого Євангелія. Перед святими дверима ставиться Божий Гріб. Над гробом повинен стриміти хрест без розп‘яття, на який завішується білий рушник. Сам гріб прикрашаємо квітами і багатьма лампадами. Сама дошка не має бути горизонтальна, а похила, так, щоби було видно плащаницю і доступно до цілування. Трохи далі від Божого Гробу приміщуємо аналой для євангелія. І все, що у Навечір’я Різдва Христового, священнослужителі проказують перед святими дверима, тепер проказують перед гробом, але гробу не кадять, оскільки в ньому ще нічого немає.</i></p>
<h2 align="center" ><b>ЦАРСЬКІ ЧАСИ</b></h2>
<h2 align="center" ><b>Час перший</b></h2>
<p><i>Священик в епітрахилі багряної барви, творить малий поклін перед святою трапезою, відсуває катапетасму, виходить південними дверима перед зачинені святі двері і виголошує:</i></p>
<p><i>Священик:</i><b></b>Благословен Бог наш завжди, нині і повсякчас, і на віки вічні. </p>
<p><i>Вірні: </i>Амінь.</p>
<p>Слава тобі Боже наш, слава тобі.</p>
<p>Царю небесний, утішителю, Душе істини, що всюди єси і все наповняєш, скарбе дібр і життя подателю, прийди і вселися в нас, і очисти нас від усякої скверни, і спаси, благий душі наші.</p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому, Духові, і нині, і повсякчас, і на віки вічні. Амінь.</p>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Отче наш, що єси на небесах, нехай святиться ім’я твоє, нехай прийде царство твоє, нехай буде воля твоя, як на небі так і на землі. Хліб наш насущний дай нам сьогодні; і прости нам провини наші, як і ми прощаємо винуватцям нашим; і не введи нас у спокусу, але визволи нас від лукавого.</p>
<p><i>Священик:</i><b></b>Бо твоє єсть царство, і сила, і слава, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<p>Господи, помилуй <i>(12 р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Прийдіте, поклонімся Цареві нашому Богу.</p>
<p>Прийдіте, поклонімся Христові, Цареві нашому Богу.</p>
<p>Прийдіте, поклонімся і припадім до самого Господа Ісуса Христа Царя і Бога нашого.</p>
<h3 align="center" >Псалом 21</h3>
<p>Боже мій, Боже мій, чому ти мене покинув?* Стоїш далеко від спасіння мого, від слів мого зойку.</p>
<p>Боже мій, кличу я вдень, – не відповідаєш,* а й уночі я теж не вгаваю.</p>
<p>Та ж ти – святий,* возсідаєш на хвалах Ізраїлевих!</p>
<p>На тебе покладалися батьки наші:* звірялись, і ти врятував їх.</p>
<p>Взивали тебе й спасались,* на тебе покладались і ганьби не зазнавали.</p>
<p>А я – черв’як, не людина;* сміховище людей, презирство народу.</p>
<p>Всі, що на мене дивляться, глузують з мене,* кривлять губи, кивають головою:</p>
<p>«Поклавсь на Господа, нехай його рятує;* нехай його спасає, коли він його любить»!</p>
<p>Ти мене вивів з материнського лона,* ти дав мені безпеку при грудях матері моєї.</p>
<p>На тебе я був зданий від утроби,* від материнського лона ти – Бог мій.</p>
<p>Не віддаляйсь від мене,* бо нещастя близько, бо допомогти нікому.</p>
<p>Биків багато мене оточило,* башанські сильні навколо мене стали.</p>
<p>Роззявили на мене свою пащу,* неначе лев, що роздирає і рикає.</p>
<p>Я став, немов вода розлита,* всі кості мої повиходили з суставів.</p>
<p>Неначе віск, розбилось моє серце,* розтануло в мене в нутрі.</p>
<p>Мов черепок, висохла моя сила,* язик мій прилип до горлянки, кладеш мене в порох смерти.</p>
<p>Бо пси мене обсіли,* і лиходіїв зграя оточила.</p>
<p>Пробили мені руки й ноги, всі мої кості я міг би полічити.* Дивляться на мене і з радістю позирають.</p>
<p>Одежу мою ділять між собою,* і на хітон мій жеребок кидають.</p>
<p>Але ти, Господи, не віддаляйсь;* о моя сило, притьмом прийди мені на допомогу.</p>
<p>Вирятуй від меча мою душу* – із собачих лап мою єдину.</p>
<p>Спаси мене із левиної пащі* – від ворогів буйволових мою убогу.</p>
<p>Я сповіщу моїм братам про твоє ім’я,* хвалитиму тебе серед громади:</p>
<p>«О ви, що боїтеся Господа, його хваліте;* нащадки Якова, його шануйте, і бійтеся його, потомки Ізраїля!</p>
<p>Бо він не гидував, не гордував бідою бідака,* і не ховав обличчя свого від нього;* і коли той взивав до нього, – слухав».</p>
<p>Від тебе йде моя хвала в великім зборі,* обітниці мої виконаю перед тими, що його бояться.</p>
<p>Нехай споживають покірні, нехай будуть ситі,* хай хвалять Господа ті, що його шукають. Нехай серце ваше живе повіки!</p>
<p>Усі кінці землі згадають і навернуться до Господа.* І впадуть ниць перед тобою усі сім’ї народів;</p>
<p>Господнє бо є царство,* він над народами панує.</p>
<p>Йому одному поклоняться всі ті,* що в землі спочивають;</p>
<p>Перед ним упадуть ниць усі ті, що сходять у могилу.* І душа моя для нього житиме;</p>
<p>Моє потомство буде йому служити,* і розповість про Господа прийдешньому родові;</p>
<p>Прийдуть, оповістять про його добрість народові, що має народитись:* «Таке вчинив Господь!»</p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Алилуя, алилуя, алилуя: Слава тобі, Боже! <i>(З р.)</i></p>
<p>Господи, помилуй. <i>(З р.)</i></p>
<p><b>Слава </b><i>(г. 1): </i>Коли ти, Христе, був розп’ятий,* тоді припинилось насильство і була потоптана ворожа сила;* бо не ангел, ані людина, але сам ти, Господи,* спас нас – слава тобі!</p>
<p><b>І нині: </b>Як нам називати тебе, Благодатна?* Небом? – Ти бо випромінила Сонце Правди:* Раєм? – Ти бо виростила нам Квіт нетління.* Дівою? – Ти бо зосталася нетлінна.* Чистою Матір’ю? – Ти бо носила у святих обіймах твоїх Сина, всіх Бога.* Його ж моли, щоб спас душі наші.</p>
<p><i>Тоді співаються ці стихири (г. 8, самогласний):</i></p>
<p>Сьогодні на осудження беззаконників* завіса храму роздирається і сонце проміння своє скриває,* дивлячись, як Господа розпинають.</p>
<p><i>Стих: </i>Поділили ризи мої між собою* і за одежу мою кидали жереб.</p>
<p>Як овечку на заріз повели тебе, Христе Царю,* і як невинне ягня беззаконні люди прибили тебе до хреста* за гріхи наші, Чоловіколюбче.</p>
<p><b>Слава і нині: </b>Ти, Господи, серед великих терпінь,* сказав до беззаконників, які тебе схопили: Хоч ви вдарили Пастиря й розігнали дванадцять овець – моїх учнів,* але я міг би виставити більше ніж дванадцять легіонів ангелів.* Та я терплю, щоб сповнилося все оте незбагненне й таємне,* що я провістив вам через моїх пророків.* Господи, – слава тобі!</p>
<h3 align="center" >Читання</h3>
<p><i>Відчинивши святі двері, священик (у фелоні) та диякон, повернені до людей, виголошують:</i></p>
<p><i>Диякон:</i><b></b>Будьмо уважні.</p>
<p><i>Священик:</i><b></b>Мир всім.</p>
<p><i>Диякон:</i><b></b>Премудрість, будьмо уважні.</p>
<p><i>Прокімен(г. 4): </i>Серце його зібрало в собі* беззаконня наші.</p>
<p><i>Стих: </i>Блажен, хто дбає про нужденного та вбогого.</p>
<p><i>Диякон:</i><b></b>Премудрість.</p>
<p><i>Чтець: </i>3 книги пророка Захарії читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Так говорить Господь: Узяв я мою палицю, Ласку, й поламав її, щоб зламати мій союз, що я уклав був з усіма народами, і він був поламаний того дня, і найнужденніші з отари, що наглядали за мною, зрозуміли справді, що це було слово Господнє. І я сказав їм: «Коли ваша ласка, дайте мені мою платню, а коли ні, то лишіть». І вони відважили мені мою платню – тридцять срібних. Але Господь сказав мені: «Кинь її до скарбниці, ту дорогу ціну, за яку вони мене оцінили». І взяв я тридцять срібних і вкинув у дім Господній, у скарбницю. Потім поламав я другу палицю, Пов’язь, щоб розірвати братерство між Юдою та Ізраїлем. </p>
<p>І коли хтось його спитає: «А що то у тебе за рани на руках? – він відповість: «Це – мене поранено у домі моїх друзів». Ой мечу, встань проти мого пастуха, проти мужа, спільника мого, – слово Господа сил. Я вдарю пастиря, і розбіжаться вівці: Я на малих поверну мою руку.</p>
<p>І станеться в той день: І світла не буде, а буде мороз і холод. То буде один день, відомий Господеві: Ні день, ні ніч, – під вечір буде видно. Того дня потечуть живі води з Єрусалиму; половина їх до східного моря, а половина до західного; так буде літом і зимою. І Господь стане царем над усією землею. В той день Господь буде єдиний, і єдине його ім’я. <i>(Зах. 11,10-14; 13,6-7; 14,6-9)</i></p>
<p><i>Диякон:</i><b></b>Премудрість.</p>
<p><i>Чтець: </i>До Галатів послання святого апостола Павла читання.</p>
<p><i>Диякон: </i>Будьмо уважні.</p>
<p><i>Чтець:</i><b></b>Браття! Мене ж не доведи, Боже, чимсь хвалитися, як тільки хрестом Господа нашого Ісуса Христа, яким для мене світ розп’ятий, а я – світові; бо ані обрізання, ані необрізання є щось, лише – нове створіння. На тих, які поступають за цим правилом, мир на них і милосердя, а й на Ізраїля Божого. </p>
<p>На майбутнє нехай ніхто не завдає мені клопоту, бо я ношу на моїм тілі рани Ісуса. Благодать Господа нашого Ісуса Христа нехай буде з вашим духом, брати! Амінь. <i>(Гал. 6, 14-18)</i></p>
<h3 align="center" >Євангеліє</h3>
<p><i>Під час читання апостола диякон кадить святу трапезу із чотирьох сторін, запрестольну ікону, ікони святилища, іконостас і людей; увійшовши до святилища, віддає кадильницю, та повернувшись до людей, виголошує:</i></p>
<p><i>Диякон: </i>Премудрість, прості, вислухаймо святого Євангелія:</p>
<p><i>Священик:</i><b></b>Мир всім.</p>
<p><i>Вірні: </i>І духові твоєму.</p>
<p><i>Диякон:</i><b></b>Від Матея святого Євангелія читання.</p>
<p><i>Вірні: </i>Слава страстям твоїм, Господи.<i>(великий поклін)</i></p>
<p><i>Євангеліє (читає сам священик): </i></p>
<p>Як же настав ранок, усі первосвященики і старші народу скликали раду на Ісуса, щоб його вбити. І зв’язавши його, повели та й передали правителеві Пилатові. </p>
<p>Тоді Юда, який його зрадив, побачивши, що його засудили, розкаявся і повернув тридцять срібняків назад первосвященикам і старшим. «Згрішив я», ― сказав, ― «видавши кров невинну.» Ті ж відповіли: «Що нам до того? Ти побачиш!» Тоді він кинув гроші у святиню, пішов геть та й повісився. Первосвященики ж взяли ті гроші й кажуть: «Їх не годиться класти до скарбоні, бо це ціна крови.» Порадившись, вони купили за них гончарське поле, щоб ховати там чужинців. Тому це поле й досі зветься Полем Крови. Тоді здійснилося слово пророка Єремії, що каже: «І взяли вони тридцять срібняків, ціну того, що був оцінений синами Ізраїля, і дали їх за гончарське поле, як Господь мені звелів був.» </p>
<p>Поставлено Ісуса перед правителем, а правитель спитав його: «Ти цар юдейський?» Ісус відповів: «Ти кажеш.» Та коли первосвященики й старші його обвинувачували, він не відповідав нічого. Тоді Пилат каже до нього: «Хіба не чуєш усього, скільки то свідкують на тебе?» А він не відповів йому ані на одне слово, так що правитель вельми дивувався. </p>
<p>На свято звик був правитель відпускати народові одного в’язня, якого вони хотіли. Був же тоді визначний в’язень, що звавсь Варавва. А коли вони зібралися, Пилат каже до них: «Кого бажаєте, щоб я вам відпустив: Варавву чи Ісуса, що зветься Христос?» Знав бо він добре, що вони з зависти видали його. </p>
<p>І коли він сидів на судилищі, його жінка прислала йому сказати: «Нічого не роби праведникові тому, бо я цієї ночі вві сні багато витерпіла заради нього.» </p>
<p>Та первосвященики й старші намовили народ, ― просити за Варавву, а Ісуса ― видати на смерть. Заговорив правитель і сказав їм: «Кого з двох бажаєте, щоб я відпустив вам?» Ті відповіли: «Варавву.» Каже до них Пилат: «А що маю робити з Ісусом, що зветься Христос?» Усі відповіли: «Нехай буде розіп’ятий!» Спитав він: «Що злого вчинив він?» Вони ж ще більше заходилися кричати: «Нехай буде розіп’ятий!» Пилат, бачивши, що нічого не вдіє, а заколот дедалі більшає, взяв води й умив перед народом руки та й каже: «Я невинний крови праведника цього; ви побачите.» Увесь же народ відповів, кажучи: «Кров його на нас і на наших дітях!» Тоді він відпустив їм Варавву, а Ісуса, бичувавши, видав на розп’яття. </p>
<p>Тоді вояки правителя, взявши Ісуса у Преторію, зібрали на нього всю чоту і, роздягнувши його, накинули на нього червоний плащ і, сплівши вінець з тернини, поклали йому на голову, а тростину дали в праву руку. Потім, припавши перед ним на коліна, глузували з нього, кажучи: «Радуйся, царю юдейський!» І плювали на нього, брали тростину й били його по голові. А коли насміялися з нього, скинули з нього плащ, надягнули на нього його одіж і повели на розп’яття. </p>
<p>Виходячи ж, вони зустріли одного чоловіка з Киринеї, на ім’я Симон, і примусили його нести хрест його. Прибувши на місце, що зветься Голгота, тобто сказати «Череп-місце», дали йому випити вина, змішаного з жовчю, але він, покуштувавши, не хотів пити. Ті ж, що розп’яли його, поділили його одежу, кинувши жереб. А потім сіли, щоб його стерегти там. </p>
<p>Над головою в нього прибито напис за що його засуджено: «Це Ісус ― Цар Юдейський.» Тоді розіп’яли з ним двох розбійників: одного праворуч, а другого ліворуч. </p>
<p>Ті ж, що проходили повз нього, лихословили його й похитували своїми головами, кажучи: «Ти, що руйнуєш храм і за три дні відбудовуєш знову, спаси себе самого; якщо ти Син Божий, зійди но з хреста!» Так само й первосвященики насміхалися з книжниками та старшими, говоривши: «Інших спасав, ― себе спасти не може! Він цар Ізраїля: нехай тепер зійде з хреста, і ми увіруємо в нього. Він покладався на Бога, нехай же Бог визволить його нині, якщо він його любить. Сам бо казав: Я ― Син Божий.» Так теж і розбійники, що були з ним розіп’яті, ображали його. </p>
<p>Від шостої години темрява настала по всім краю аж до дев’ятої години. А близько дев’ятої години Ісус скрикнув міцним голосом, вимовляючи: «Елі Елі, лема савахтані», ― тобто: «Боже мій, Боже мій, чому ти мене покинув?» Деякі з тих, що там стояли, почувши це, казали: «Він Іллю кличе». І негайно один із них підбіг, узяв губку й, намочивши її оцтом, настромив на тростину й дав йому пити. Інші ж казали: «Лиши, побачимо, чи прийде Ілля його рятувати.» А Ісус, скрикнувши сильним голосом, віддав духа. </p>
<p>І роздерлася завіса храму надвоє, відверху аж до низу, і земля затряслася, скелі порозпадались; гроби відкрилися, багато тіл святих померлих устали, і вийшовши з гробів по його воскресінні, ввійшли у святе місто й багатьом з’явились. А сотник і ті, що стерегли з ним Ісуса, бачивши землетрус і те, що сталося, вельми налякалися і мовили: «Це справді був Син Божий!» </p>
<p>Було ж там багато жінок, які дивилися здалека; вони слідом ішли за Ісусом з Галилеї, і йому прислуговували: між ними Марія Магдалина, Марія, мати Якова та Йосифа, і мати синів Заведея. <i>(Мт. 27, 1-56)</i></p>
<p><i>Вірні: </i>Слава довготерпінню твоєму, Господи.<i>(великий поклін)</i></p>
<p><i>Після читання Євангелія, священик цілує святу Книгу, та залишає її відкритою на аналої, а сам повертається до святилища, зачиняє святі двері, знімає фелон, </i></p>
<p><i>а чтець читає:</i></p>
<p>Стопи мої спрямуй за твоїм словом,* і ніяке беззаконня нехай не запанує наді мною.* Визволь мене від людської обмови,* і я твої заповіді пильнуватиму.</p>
<p>Світи своїм обличчям на слугу твого* і навчи мене установ твоїх.</p>
<p>Нехай наповняться уста мої хвалою твоєю, Господи,* щоб оспівувати славу твою, увесь день – величність твою.</p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому, Духові, і нині, і повсякчас, і на віки вічні. Амінь.</p>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Отче наш, що єси на небесах, нехай святиться ім’я твоє, нехай прийде царство твоє, нехай буде воля твоя, як на небі так і на землі. Хліб наш насущний дай нам сьогодні; і прости нам провини наші, як і ми прощаємо винуватцям нашим; і не введи нас у спокусу, але визволи нас від лукавого.</p>
<p><i>Священик:</i><b></b>Бо твоє єсть царство, і сила, і слава, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак (г. 8): </i>Прийдіть усі, прославмо за нас Розп’ятого,* бо коли Марія побачила його на хресті, мовила:* Хоч і терпиш розпинання,* однак ти Син і Бог мій.</p>
<p>Господи, помилуй. <i>(40 р.)</i></p>
<p><i>Священик:</i><b></b>Ти, що повсякчас і кожної години на небі й на землі приймаєш поклін і славу, Боже добрий, довготерпеливий і многомилостивий, що праведних любиш, і грішних милуєш, і всіх кличеш до спасіння, заради обіцянки майбутніх благ! Прийми, Господи, в цю хвилину й наші молитви і спрямуй життя наше до твоїх заповідей. Душі наші освяти, тіла очисти, думки наші направ, розум очисти й протверези, і визволь нас від усякої скорботи, лиха й слабування. Захисти нас святими ангелами твоїми, щоб ми, їх охороною збережені й напоумлені, осягнули єдність віри та зрозуміння неприступної твоєї слави, бо ти благословенний і на віки вічні.</p>
<p><i>Вірні: </i>Амінь.</p>
<p>Господи, помилуй. <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Чеснішу від херувимів і незрівнянно славнішу від серафимів,* що без зотління Бога Слово породила,* сущу Богородицю, тебе величаємо. Іменем Господнім благослови, отче!</p>
<p><i>Священик:</i><b></b>Боже, змилуйся над нами і благослови нас; світлом лиця твого осяй нас і помилуй нас.</p>
<p><i>Вірні: </i>Амінь.</p>
<h3 align="center" >Молитва на Час І</h3>
<p><i>Священик:</i><b></b>Христе, світло істинне, що освітлюєш і освячуєш кожну людину, яка приходить на світ! Нехай позначається на нас світло обличчя твого, щоб у ньому ми побачили світло неприступне. Справ стопи наші до виконування заповідей твоїх, молитвами пречистої твоєї Матері і всіх святих твоїх.</p>
<p><i>Вірні: </i>Амінь.</p>
<h2 align="center" ><b>Час третій</b></h2>
<p>Прийдіте, поклонімся Цареві нашому Богу. </p>
<p>Прийдіте, поклонімся Христові, Цареві нашому Богу. </p>
<p>Прийдіте, поклонімся і припадім до самого Господа Ісуса Христа Царя і Бога нашого.</p>
<p><i>Священик входить до святилища і стає перед святою трапезою.</i></p>
<h3 align="center" >Псалом 68</h3>
<p>Спаси мене, о Боже,* бо води сягають мені аж по горло.</p>
<p>Загруз я в глибокому болоті, і немає де стати.* Увійшов я у глибокі води, і пориває мене бистрінь.</p>
<p>Від крику я знемігся; горло у мене пересохло;* втомились мої очі, як я ждав на мого Бога.</p>
<p>Тих, що без причини мене ненавидять,* більше, ніж волосу на голові у мене.</p>
<p>Тих, що мене хочуть погубити – ворогів моїх брехливих – сила.* Чи ж мушу я те віддати, чого не загарбав?</p>
<p>Ти, Боже, знаєш мій нерозум,* мої провини не сховані від тебе.</p>
<p>Не дай, щоб через мене соромились ті,* що надіються на тебе, Господи, Боже сил.</p>
<p>Не дай, щоб через мене вкрилися ганьбою ті,* що тебе шукають, Боже Ізраїля.</p>
<p>За тебе я терпів зневагу,* ганьба лице моє вкрила.</p>
<p>Чужий я став і братам рідним;* сторонній – синам матері моєї.</p>
<p>Бо ревність до твого дому мене з’їдає,* зневаги зневажаючих тебе на мене впали.</p>
<p>Постом смирив я душу мою,* але й те було мені на наругу.</p>
<p>Верету надягнув я замість одежі,* і притчею для них зробився.</p>
<p>Вони говорять проти мене, сівши при брамі,* і виспівують ті, що вино жлуктають.</p>
<p>Але я молюся, Господи, до тебе, у сприятливий час* О Боже, вислухай мене у своїй доброті великій,* твоїм спасінням певним.</p>
<p>Витягни мене з болота, щоб я не загрузнув;* коли б то я урятувався від тих, що мене ненавидять, і від вод глибоких!</p>
<p>Водяна бистрінь хай не затопить мене,* глибінь хай мене не поглине,* хай яма не затулить своєї пащі надо мною.</p>
<p>Вислухай мене, Господи, бо добра твоя ласка,* обернись до мене з великого милосердя твого.</p>
<p>І не ховай свого обличчя від слуги твого, бо я у скруті;* вислухай мене притьмом.</p>
<p>Наближся до душі моєї, визволь її;* з огляду на ворогів моїх спаси мене!</p>
<p>Ти знаєш мою ганьбу, мій сором, мою зневагу;* усі гнобителі мої перед тобою.</p>
<p>Ганьба розбила моє серце, і я знемігся;* я чекав милосердя, та його не було,* і втішителів, – та не знайшов нікого.</p>
<p>Вони клали полин мені до страви,* і в згазі моїй напували мене оцтом.</p>
<p>Нехай їхній стіл стане петлею на них,* і тоді, як, вони в мирі, – сіттю.</p>
<p>Нехай в очах їм потемніє, щоб не бачили,* і крижі їхні нехай завжди трясуться.</p>
<p>Вилий на них гнів твій,* і нехай жар твого обурення їх огорне.</p>
<p>Нехай запустіє їхня оселя* і ніхто не мешкає в їхніх наметах.</p>
<p>Вони бо того, що ти бив, гонили;* розповідають про біль тих, що ти їх поранив.</p>
<p>Додай вину до їхньої вини,* нехай не ввійдуть у твою справедливість.</p>
<p>Нехай із книги живих стерті будуть,* і хай не будуть записані з праведними.</p>
<p>Я ж бідний і страждаю;* спасіння твоє, Боже, хай піднесе мене високо</p>
<p>Я прославлятиму ім’я Боже в пісні* та з подякою його величатиму.</p>
<p>І це буде миліше Господеві,* ніж віл або бичок з рогами й ратицями.</p>
<p>Побачать те покірні й звеселяться.* Хай живе серце ваше, ви, що шукаєте Бога.</p>
<p>Бо Господь вислухає нещасних,* і в’язнями своїми не погордує.</p>
<p>Нехай земля й небо його хвалять,* моря й усе, що в них кишить.</p>
<p>Бо Бог Сіон врятує і відбудує міста Юди,* вони житимуть там, і ними заволодіють.</p>
<p>Потомство слуг його візьме його у спадщину,* і ті, що люблять Бога, житимуть у ньому.</p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Алилуя, алилуя, алилуя: Слава тобі, Боже! <i>(З р.)</i></p>
<p>Господи, помилуй. <i>(З р.)</i></p>
<p><b>Слава </b><i>(г. 6): </i>Господи, тебе, життя всіх, юдеї засудили на смерть;* ті, що завдяки жезлові Мойсея перейшли Червоне Море,* тебе до хреста прибили* і ті, що з каменя мед ссали, жовч тобі принесли.* Але ти, Христе Боже, добровільно витерпів усе,* щоб нас визволити з ворожої неволі, – слава тобі!</p>
<p><b>І</b> <b>нині:</b>Богородице, ти лоза істинна,* що виростила нам Плід життя.* Тебе благаємо:* Молися, Владичице, з апостолами і всіма святими,* щоб помилувані були душі наші.</p>
<p><i>Тоді співається оці стихири (г. 8, самогласний):</i></p>
<p>Твій, Господи, друг і повірник Петро,* зо страху перед юдеями, відрікся тебе.* Він з плачем так закликав:* Не збувай мовчанкою моїх сліз, Щедрий;* я прирікав зберегти тобі вірність і не зберіг її.* Прийми також і нашу скруху і помилуй нас.</p>
<p><i>Стих: </i>Дали мені жовч, замість хліба,* і у спразі моїй напоїли мене оцтом.</p>
<p>Коли перед твоїм святим розп’яттям, Господи,* воїни глузували з тебе, то небесні хори дивувалися.* Бо ти, що землю прикрашуєш квіттям, ось увінчався насмішливим вінцем;* ти, що вповиваєш землю хмарами,* вдягаєш на себе сміховинну багряницю.* В цьому провидінні виявилась твоя доброта, Христе,* і велика твоя милість, – слава тобі!</p>
<p><b>Слава і нині </b><i>(г. 5): </i>Коли тебе вели на хрест, ти, Господи, кликав:* За який вчинок хочете мене ви вбити?* Невже за те, що я ваших розслаблених оздоровляв,* що мерців, мов із сну, розбуджував,* що кровоточиву злікував, що хананейку помилував?* За який тоді вчинок хочете ви мене вбити?* Кого ви, беззаконні, сьогодні проколюєте, того – Христа,* ви побачите.</p>
<h3 align="center" >Читання</h3>
<p><i>Відчинивши святі двері, священик (у фелоні) та диякон, повернені до людей, виголошують:</i></p>
<p><i>Диякон:</i><b></b>Будьмо уважні.</p>
<p><i>Священик:</i><b></b>Мир всім.</p>
<p><i>Диякон: </i>Премудрість, будьмо уважні.</p>
<p><i>Прокімен(гл. 4): </i>Бо я на рани готов,* і біль мій завжди передо мною.</p>
<p><i>Стих: </i>О, Господи, не докоряй мені в твоїм гніві* і не карай мене в твоїм обуренні.</p>
<p><i>Диякон:</i><b></b>Премудрість.</p>
<p><i>Чтець: </i>3 книги пророка Ісаї читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Господь Бог дав мені язик учнів, щоб я підтримував моїм словом знесиленого. Щоранку будить він, будить моє вухо, щоб я, як учень, слухав. </p>
<p>Господь Бог відтулив мені вухо, і я не спротивився, назад не сахнувся. Плечі мої віддав я тим, які мене били; щоки мої тим, які бороду в мене рвали; обличчя мого не відвертав я від плювків і глузування. </p>
<p>Та Господь Бог мені допомагає, тому я не осоромлюся, тому і тримаю моє обличчя, мов кремінь: я знаю, що не застидаюся. Близько мене той, хто мене виправдує. Хто посміє сперечатися зо мною? Станьмо разом! Хто мій супротивник? Нехай наблизиться до мене! </p>
<p>Ось Господь Бог мені допомагає; хто мене осудить? Усі вони, немов одежа, розпадуться; міль їх поточить. Хто з-поміж вас Господа боїться, нехай на голос його Слуги зважає! Хто ходить у темряві, в кого нема світла, нехай на ім’я Господнє вповає й покладається на Бога свого! Всі ви, що розкладаєте вогонь, розжарюєте стріли, ідіть у жар вашого вогню, поміж ті стріли, що їх запалили! Це буде вам з моєї руки: лежатимете в муках! <i>(Іс. 50, 4-11).</i></p>
<p><i>Диякон:</i><b></b>Премудрість.</p>
<p><i>Чтець: </i>До Римлян послання святого апостола Павла читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Браття! Христос бо, тоді як ми були ще безсилі, у свою пору, помер за безбожних. Воно навряд чи хто за праведника вмирає; бо за доброго, може, хтось і відважився б умерти. Бог же показує свою до нас любов тим, що Христос умер за нас, коли ми були ще грішниками. Отож, тим більш тепер, оправдані його кров’ю ми спасаємося ним від гніву. Бо коли, бувши ворогами, ми примирилися з Богом смертю його Сина, то тим більше тепер, примирившися, спасаємося його життям. <i>(Рим. 5,6-10)</i></p>
<h3 align="center" > </h3>
<h3 align="center" >Євангеліє</h3>
<p><i>Під час читання апостола диякон кадить святу трапезу із чотирьох сторін, запрестольну ікону, ікони святилища, іконостас і людей; увійшовши до святилища, віддає кадильницю, та, повернувшись до людей, виголошує:</i></p>
<p><i>Диякон:</i><b></b>Премудрість, прості, вислухаймо святого Євангелія:</p>
<p><i>Священик:</i><b></b>Мир всім.</p>
<p><i>Вірні: </i>І духові твоєму.</p>
<p><i>Диякон:</i><b></b>Від Матея святого Євангелія читання.</p>
<p><i>Вірні: </i>Слава страстям твоїм, Господи.<i>(великий поклін)</i></p>
<p><i>Євангеліє: (читає сам священик)</i></p>
<p>Вояки повели його в середину двору, тобто у Преторію, та й скликали всю чоту. Вони вдягли його в багряницю і, сплівши вінець із тернини, поклали на нього та й почали його вітати: «Радуйся, царю юдейський!» І били його тростиною по голові, плювали на нього й, падаючи на коліна, поклонялись йому.</p>
<p>Коли над ним наглумилися, зняли з нього багряницю й одягнули його в його одежу. Опісля ж повели його на розп’яття. Одного ж перехожого, Симона Киринея, батька Олександра та Руфа, що повертався з поля, присилували нести його хрест.</p>
<p>І привели його на місце Голготу, що значить Череп-місце, та й дали йому пити вина, змішаного з міррою, та він не прийняв. Тоді розіп’яли його й поділили його одежу, кинувши на неї жереб, хто що візьме. Була ж: третя година, коли вони розіп’яли його. А був і напис, за що його засуджено, написаний: «Цар Юдейський.»</p>
<p>І розіп’яли з ним двох розбійників, одного праворуч, а другого ліворуч від нього. Тоді збулось Писання, що каже: «І з беззаконними полічено його.» І прохожі хулили його й, киваючи своїми головами, промовляли: «Гей, ти, що храм руйнуєш і в три дні знов його будуєш – спаси себе з хреста!» А й первосвященики глузували між собою й разом з книжниками приказували: «Інших спасав, а себе – не може спасти! Христос, цар Ізраїля – хай зійде тепер із хреста, щоб ми побачили й увірували.» Та й ті, що були з ним розп’яті, зневажали його.</p>
<p>А як настала шоста година, темрява наступила по всій землі аж до дев’ятої години. О дев’ятій же годині Ісус скрикнув голосом сильним: «Елої, Елої, лама савахтані?» – що означає у перекладі: «Боже мій, Боже мій! Чому єси покинув мене?» Деякі з тих, що там стояли, почувши те, казали: «Он, Іллю кличе!» Побіг один і, намочивши губку оцтом та настромивши на тростину, давав йому пити, кажучи: «Чекайте, побачимо, чи прийде Ілля зняти його!» А Ісус, голосом сильним скрикнувши, віддав духа. Тоді завіса в храмі роздерлася надвоє, зверху аж донизу. Бачивши ж сотник, що стояв проти нього, що так віддав духа, сказав: «Чоловік цей справді був Син Божий.» Були й жінки, що дивилися здалека. Між ними була Марія Магдалина, Марія, мати Якова Молодшого та Йосифа, і Саломія, що слідом за ним ходили і йому услугували, як був він у Галилеї, та й багато інших, що з ним були прийшли в Єрусалим. <i>(Мр. 15, 16-41)</i></p>
<p><i>Вірні: </i>Слава довготерпінню твоєму, Господи.<i>(великий поклін)</i></p>
<p><i>Після читання Євангелія, священик цілує святу Книгу, залишає її відкритою на аналої, а сам повертається до святилища, зачиняє святі двері, знімає фелон,</i></p>
<p><i>а чтець читає:</i></p>
<p>Господь Бог благословенний,* благословенний Господь день у день,* сприяти буде нам Бог спасіння нашого;* Бог наш, Бог – Спаситель.</p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому, Духові, і нині, і повсякчас, і на віки вічні. Амінь.</p>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Отче наш, що єси на небесах, нехай святиться ім’я твоє, нехай прийде царство твоє, нехай буде воля твоя, як на небі так і на землі. Хліб наш насущний дай нам сьогодні; і прости нам провини наші, як і ми прощаємо винуватцям нашим; і не введи нас у спокусу, але визволи нас від лукавого.</p>
<p><i>Священик:</i><b></b>Бо твоє єсть царство, і сила, і слава, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак (г. 8): </i>Прийдіть усі, прославмо за нас Розп’ятого,* бо коли Марія побачила його на хресті, мовила:* Хоч і терпиш розпинання,* однак ти Син і Бог мій.</p>
<p>Господи, помилуй. <i>(40 р.)</i></p>
<p><i>Священик: </i>Ти, що повсякчас і кожної години на небі й на землі приймаєш поклін і славу, Боже добрий, довготерпеливий і многомилостивий, що праведних любиш, і грішних милуєш, і всіх кличеш до спасіння, заради обіцянки майбутніх благ! Прийми, Господи, в цю хвилину і наші молитви і спрямуй життя наше до твоїх заповідей. Душі наші освяти, тіла очисти, думки наші направ, розум очисти й протверези, і визволь нас від усякої скорботи, лиха й слабування. Захисти нас святими ангелами твоїми, щоб ми, їх охороною збережені й напоумлені, осягнули єдність віри та зрозуміння неприступної твоєї слави, бо ти благословенний на віки вічні.</p>
<p><i>Вірні: </i>Амінь.</p>
<p>Господи, помилуй. <i>(З р)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Чеснішу від херувимів і незрівнянно славнішу від серафимів,* що без зотління Бога Слово породила,* сущу Богородицю, тебе величаємо.</p>
<p>Іменем Господнім благослови, отче!</p>
<p><i>Священик:</i><b></b>Молитвами святих отців наших, Господи Ісусе Христе, Боже наш, помилуй нас.</p>
<p><i>Вірні: </i>Амінь.</p>
<h3 align="center" >Молитва на Час III</h3>
<p><i>Священик: </i>Владико, Боже, Отче вседержителю, Господи Сину єдинородний, Ісусе Христе і Святий Душе – єдине Божество і єдина сило! Помилуй мене грішного і, якими задумами знаєш, спаси мене недостойного слугу твого, бо ти благословенний на віки вічні..</p>
<p><i>Вірні: </i>Амінь.</p>
<h2 align="center" ></h2>
<h2 align="center" ><b>Час шостий</b></h2>
<p>Прийдіте, поклонімся Цареві нашому Богу.</p>
<p>Прийдіте, поклонімся Христові, Цареві нашому Богу.</p>
<p>Прийдіте, поклонімся і припадім до самого Господа Ісуса Христа Царя і Бога нашого.</p>
<p><i>Священик входить до святилища і стає перед святою трапезою.</i></p>
<h3 align="center" >Псалом 108</h3>
<p>Боже моєї хвали, не мовчи!* Бо губи грішні й лукаві вони на мене розпустили,* брехливим язиком зо мною говорили.</p>
<p>І словами ненависти мене обступили,* зо мною воювали без причини.</p>
<p>За любов мою вони зо мною ворогують;* я ж молюся.</p>
<p>Зло за добро навалюють на мене* і ненависть замість любови.</p>
<p>Ти ж, Господи, о Боже, чини зо мною ради твого імени!* Спаси мене, бо добра твоя милість,* бо я недужий та бідний, серце моє зранене в моїх грудях.</p>
<p>Неначе тінь, що похилилась, я зникаю;* неначе сарану мене стрясають.</p>
<p>Коліна в мене хитаються від посту;* тіло моє змарніло без жиру.</p>
<p>Сміховиськом для них я зробився;* вони, побачивши мене, кивають головою.</p>
<p>Поможи мені, о Господи, мій Боже! * Спаси мене по твоєму милосердю!</p>
<p>Щоб вони знали, що то твоя рука,* що ти, Господи, оте вчинив.</p>
<p>Нехай собі кленуть, а ти благослови!* Встануть вони й осоромляться, а слуга твій буде радіти.</p>
<p>Противників моїх хай поб’є сором,* нехай огорнуться, немов плащем, власною ганьбою.</p>
<p>Я буду вельми дякувати Господеві моїми устами,* хвалитиму його між багатьма.</p>
<p>Бо він стояв праворуч бідака,* щоб урятувати його від тих, що хочуть засудити його душу.</p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь</p>
<p>Алилуя, алилуя, алилуя: Слава тобі, Боже! <i>(З р.)</i></p>
<p>Господи, помилуй. <i>(З р.)</i></p>
<p><b>Слава </b><i>(г. 2): </i>Спасіння вчинив ти на землі, Христе Боже,* простерши на хресті пречисті твої руки* і зібравши всі народи, що кличуть: Господи, – слава тобі!</p>
<p><b>І нині: </b>Тому, що не маємо сміливости задля великих гріхів наших,* ти, Богородице Діво, Народженого від тебе благай,* бо вельми могутня молитва Матері до милосердя Владики.* Не погордуй благаннями грішних, Всечиста,* бо милостивий і спасти може той,* хто й страждати за нас ізволив.</p>
<p><i>Тоді співаються оці стихири (г. 8, самогласний):</i></p>
<p>Так каже Господь до юдеїв: Народе мій!* Що я заподіяв тобі, або чим викликав досаду?* Сліпців твоїх я зрячими вчинив, прокажених очистив,* чоловіка розслабленого я з ліжка підняв.* Народе мій! Що я заподіяв тобі?* І чим же ж ти мені відплатив?* За манну – жовчю, за воду – оцтом;* замість любови до мене, цвяхами ти мене до хреста прибив.* Отож, надалі не стерплю більше цього.* Покличу до себе інші народи* і вони прославлять мене з Отцем і Духом, я ж подам їм життя вічне.</p>
<p><i>Стих: </i>Дали мені жовч, замість хліба,* і у спразі моїй напоїли мене оцтом.</p>
<p>Законодавці ізраїльські, юдеї й фарисеї!* Так до вас говорить збір апостолів:* Ось той Храм, що його ви зруйнували!* Ось той Агнець, його ви розп’яли й у гробі поклали! * Але він своєю владою воскресне.* Не обманюйте себе, юдеї,* бо він – той, хто і в морі спасав, і в пустині годував.* Він – життя і світло, і мир світу.</p>
<p><b>Слава і нині </b><i>(г. 5): </i>Прийдімо, ми – хрестоносці,* погляньмо, що це, разом з беззаконними священиками,* зрадник Юда задумав на Спаса нашого!* Сьогодні вони безсмертне Слово зробили винним смерти* і, передавши Пилатові, розп’яли на Череп-місці.* Все це витерпів наш Спаситель і закликав:* Прости їм, Отче, цей гріх,* щоб народи збагнули моє воскресіння з мертвих!</p>
<h3 align="center" >Читання</h3>
<p><i>Відчинивши святі двері, священик (у фелоні) та диякон, повернені до людей, виголошують:</i></p>
<p><i>Диякон:</i>Будьмо уважні.</p>
<p><i>Священик:</i><b></b>Мир всім.</p>
<p><i>Диякон:</i><b></b>Премудрість, будьмо уважні.</p>
<p><i>Прокімен(гл. 4): </i>Господи, Боже наш,* яке чудне твоє ім’я по всій землі.</p>
<p><i>Стих: </i>Бо ти возніс славу свою вище неба.</p>
<p><i>Диякон:</i><b></b>Премудрість.</p>
<p><i>Чтець: </i>3 книги пророка Ісаї читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Так говорить Господь: ось пощастить Слузі моєму; він вознесеться, піде вгору, стане вельми великим. І як жахалися численні, глядівши на нього, – вигляд його не мав нічого людського в собі, – так здивує він багато народів, царі затулять рота свого; бо таке побачать, що їм не оповідалось, довідаються про таке, чого не чули.</p>
<p>Хто б повірив тому, що ми чули? Кому рамено Господнє об’явилось? Він, мов той пагін, виріс перед нами, мов корінь із землі сухої. Не було в ньому ні виду, ні краси, – ми бачили його, – ні вигляду принадного не було в ньому. Зневажений, останній між людьми, чоловік болів, що зазнав недуги: немов людина, що перед нею обличчя закривають, зневажений, і ми його нізащо мали. Та він наші недуги взяв на себе, він ніс на собі наші болі. Ми ж, ми гадали, що його покарано, що Бог його побив, принизив. Він же був поранений за гріхи наші, роздавлений за беззаконня наші. Кара, що нас спасає, була на ньому, і його ранами ми вилікувані, усі, як вівці, ми блукали; кожен ходив своєю дорогою; провини нас усіх Господь поклав на нього. Його мордовано, та він упокорявся і не розтуляв своїх уст; немов ягня, що на заріз ведуть його, немов німа вівця перед обстригачами, не відкривав він уст. Насильно, скорим судом його вхопили. Хто з його сучасників думав, що його вирвано з землі живих, і що за гріхи народу свого його побито аж до смерти? Гріб йому призначили разом з безбожниками і між злочинцями його могила, хоч він і не вчинив насильства, і не було обману на устах у нього. Та Господь схотів придавити його стражданням. Якщо він принесе своє життя в покуту, то побачить потомство, житиме довго, і рука його вчинить успішно волю Господню. Після трудів душі своєї він побачить світло і насититься своїм знанням. Слуга мій виправдає багатьох, їхні беззаконня понесе на собі. Тому я дам йому, як пай, премногих; він з сильними буде ділити здобич, бо видав на смерть свою душу і був зачислений до лиходіїв, коли взяв на себе гріхи багатьох і за грішників заступався. <i>(Іс. 52, 13-15; 53, 1-12)</i></p>
<p><i>Відразу наступне читання.</i></p>
<p><i>Диякон:</i><b></b>Премудрість.</p>
<p><i>Чтець: </i>До Євреїв послання св. апостола Павла читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Браття! Той, що освячує, і ті, що освячуються – всі від одного. Тому й не соромиться називати їх братами, коли каже: «Я звіщу ім’я твоє моїм братам, хвалитиму тебе серед громади». І ще: «Буду надіятись на нього». Та й: «Ось я і діти, що їх Бог мені дав». А що діти були учасниками тіла і крови, то він подібно участь у тому брав, щоб смертю знищити того, хто мав владу смерти, тобто диявола, і визволити тих, що їх страх смерти все життя тримав у рабстві. Адже не ангелам іде на допомогу, а потомству Авраама. Тому він мусів бути у всьому подібний до братів, щоб стати милосердним та вірним архиєреєм у справах Божих на спокутування гріхів народу. Тому, власне, що страждав і сам був випробуваний, він може допомогти тим, що проходять через пробу. <i>(Євр. 2,11-18)</i></p>
<h3 align="center" >Євангеліє</h3>
<p><i>Під час читання апостола диякон кадить святу трапезу із чотирьох сторін, запрестольну ікону, ікони святилища, іконостас і людей; увійшовши до святилища, віддає кадильницю, та, повернувшись до людей, виголошує:</i></p>
<p><i>Диякон:</i>Премудрість, прості, вислухаймо святого Євангелія:</p>
<p><i>Священик:</i><b></b>Мир всім.</p>
<p><i>Вірні: </i>І духові твоєму.</p>
<p><i>Диякон:</i><b></b>Від Луки святого Євангелія читання.</p>
<p><i>Вірні: </i>Слава страстям твоїм, Господи.<i>(великий поклін)</i></p>
<p><i>Євангеліє: (читає сам священик)</i></p>
<p>З ним вели також двох інших, злочинців, щоб їх скарати на смерть. І як прийшли на місце, що зветься Череп, там його розіп’яли і злочинців, одного по правиці, а другого по лівиці. Ісус же сказав: «Отче, відпусти їм, не знають бо, що роблять.» Коли ж ділили його одіж, то кидали жереб. Люди стояли й дивились. Навіть князі їхні насміхалися, кажучи: «Інших спасав, нехай спасе себе самого, коли він – Месія Божий, Вибраний!» Вояки також глузували з нього; підходячи до нього й подаючи йому оцет, примовляли: «Коли ти цар юдейський, спаси себе самого!» А був над ним і напис грецьким письмом, латинським і єврейським: «Це – Цар Юдейський.» Один із повішених злочинців зневажав його, кажучи: «Хіба ти не Христос? Спаси себе і нас!» А другий, озвавшися, скартав його й мовив: «Чи не боїшся Бога, ти, що покутуєш ту саму кару? Бо ж ми приймаємо кару, гідну наших учинків, цей же не зробив нічого злого.» І додав: «Ісусе! Згадай про мене, як прийдеш у своє Царство.» Сказав (Ісус) до нього: «Істинно кажу тобі: Сьогодні будеш зо мною в раї.» Було вже близько шостої години, і темрява по всій землі настала аж до дев’ятої години, бо затьмарилось сонце; а й завіса храму роздерлася посередині. Ісус закликав сильним голосом: «Отче, у твої руки віддаю духа мого!» Сказавши це, він віддав духа. Побачивши, що сталося, сотник почав прославляти Бога, кажучи: «Справді цей чоловік був праведний.» Всі люди, що були збіглися на те видовище, побачивши, що сталось, поверталися (додому), б’ючи себе у груди. Усі ж його знайомі стояли оподалік, а жінки, що були прийшли слідом за ним з Галилеї, дивилися на це.<i> (Лк. 23, 32-49)</i></p>
<p><i>Вірні: </i>Слава довготерпінню твоєму, Господи.<i>(великий поклін)</i></p>
<p><i>Після читання Євангелія, священик цілує святу Книгу, та залишає її відкритою на аналої, а сам повертається до святилища, зачиняє святі двері, знімає фелон, а чтець читає:</i></p>
<p>Негайно пошли нам щедроти твої, Господи,* бо зубожіли дуже ми.* Поможи нам, Боже, Спасителю наш,* задля слави імени твого.* Господи, визволь нас* і очисти гріхи наші задля імени твого.</p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому, Духові, і нині, і повсякчас, і на віки вічні. Амінь.</p>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Отче наш, що єси на небесах, нехай святиться ім’я твоє, нехай прийде царство твоє, нехай буде воля твоя, як на небі так і на землі. Хліб наш насущний дай нам сьогодні; і прости нам провини наші, як і ми прощаємо винуватцям нашим; і не введи нас у спокусу, але визволи нас від лукавого.</p>
<p><i>Священик:</i><b></b>Бо твоє єсть царство, і сила, і слава, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак (г. 8): </i>Прийдіть усі, прославмо за нас Розп’ятого,* бо коли Марія побачила його на хресті, мовила:* Хоч і терпиш розпинання,* однак ти Син і Бог мій.</p>
<p>Господи, помилуй. <i>(40 р.)</i></p>
<p><i>Священик:</i><b></b>Ти, що повсякчас і кожної години на небі й на землі приймаєш поклін і славу, Боже добрий, довготерпеливий і многомилостивий, що праведних любиш, і грішних милуєш, і всіх кличеш до спасіння, заради обіцянки майбутніх благ! Прийми, Господи, в цю хвилину й наші молитви і спрямуй життя наше до твоїх заповідей. Душі наші освяти, тіла очисти, думки наші направ, розум очисти й протверези, і визволь нас від усякої скорботи, лиха й слабування. Захисти нас святими ангелами твоїми, щоб ми, їх охороною збережеш й напоумлені, осягнули єдність віри та зрозуміння неприступної твоєї слави, бо ти благословенний на віки вічні.</p>
<p><i>Вірні: </i>Амінь.</p>
<p>Господи, помилуй. <i>(З р)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, тебе величаємо.</p>
<p>Іменем Господнім благослови, отче!</p>
<p><i>Священик:</i><b></b>Молитвами святих отців наших, Господи Ісусе Христе, Боже наш, помилуй нас.</p>
<p><i>Вірні: </i>Амінь.</p>
<h3 align="center" >Молитва на Час VI</h3>
<p>Боже й Господи сил і всього творіння Сотворителю! Ти з милосердя і незрівнянної милости твоєї послав на спасіння роду нашого єдинородного Сина твого, Господа нашого Ісуса Христа, і дорогоцінним його хрестом розписку гріхів наших розірвав і переміг начало й владу темряви. То ж, Владико чоловіколюбний, прийми від нас грішних ці вдячні і благальні молитви, і визволь нас від усякого згубного й темного гріха, і від усіх видимих і невидимих ворогів, що бажають вчинити нам зло. До страху твого прикуй тіла наші й не допусти сердець наших до слів або помислів лукавих, але любов’ю твоєю пройми душі наші, щоб, повсякчас на тебе дивлячись і світлом твоїм керуючись, бачили тебе, неприступне й вічне світло, та щоб невпинно хвалу й подяку віддавали тобі: безначальному Отцеві з єдинородним твоїм Сином і пресвятим, і благим, і животворящим твоїм Духом, нині, і повсякчас, і на віки вічні.</p>
<p><i>Вірні: </i>Амінь.</p>
<h2 align="center" ><b>Час дев’ятий</b></h2>
<p>Прийдіте, поклонімся Цареві нашому Богу. </p>
<p>Прийдіте, поклонімся Христові, Цареві нашому Богу. </p>
<p>Прийдіте, поклонімся і припадім до самого Господа Ісуса Христа Царя і Бога нашого.</p>
<p><i>Священик повертається до святилища і стає перед святою трапезою.</i></p>
<h3 align="center" >Псалом 58</h3>
<p>Визволь мене від ворогів моїх, мій Боже!* Оборони мене від тих, що повстають на мене.</p>
<p>Визволь мене від тих, що чинять беззаконня,* і спаси мене від душогубів.</p>
<p>Вони бо на життя моє чигають,* змовляються на мене сильні.* Нема ні гріха в мені, о Господи, ані провини.</p>
<p>Без усякої вини моєї збігаються, готуються на мене.* Устань мені на зустріч і подивися!</p>
<p>Бо ти, Господи сил, Бог Ізраїля!* Встань на кару всіх народів,* не пощади ні одного з віроломних.</p>
<p>Увечері повертаються назад, немов пси виють,* і бігають навкруги містом.</p>
<p>Ось вони розпустили уста свої, мечі в губах їхніх:* «Хто там почує?».</p>
<p>Але ти, Господи, з них смієшся,* висміюєш усіх поган.</p>
<p>Сило моя! Тебе я пильнуватиму,* бо ти моя безпека, Боже.</p>
<p>Мій Бог, – моє милосердя!* Хай Бог прийде мені назустріч,* хай дасть мені натішитись над ворогами моїми.</p>
<p>Побий їх, Боже, щоб не ввели у гріх народ мій.* Присилуй блукати їх, у твоїй силі провали їх, щите мій.</p>
<p>Що слово з уст їхніх – то гріх губ їхніх;* нехай спіймаються гординею своєю, прокляттям і брехнею, що розповідають.</p>
<p>Погуби в обуренні, погуби, щоб більше не було їх,* щоб знали, що Бог Яковом править аж до краю землі.</p>
<p>Увечері повертаються назад, немов пси виють і бігають навкруги містом.* Бродять, шукаючи що їсти,* і коли наситяться, то виють.</p>
<p>А я співатиму про твою силу, і веселитимусь уранці твоїм милосердям;* бо ти став захистом для мене, прибіжищем у скрутну для мене днину.</p>
<p>О моя сило! Тобі псалом співатиму, бо ти, Боже, – мій</p>
<p>захист.* Мій Бог – моє милосердя!</p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь</p>
<p>Алилуя, алилуя, алилуя: Слава тобі, Боже! </p>
<p>Господи, помилуй. <i>(З р.)</i></p>
<p><b>Слава </b><i>(г. 8): </i>Бачивши Начальника життя, розбійник,* що висів на хресті, мовив:* Якби розп’ятий не був Богом у тілі,* сонце не сховало б свого проміння і не тряслася б, тремтячи, земля.* Але ти, Господи, що все терпиш,* пом’яни мене в царстві твоїм.</p>
<p><b>І нині: </b>Ти, Милосердний, що задля нас народився з Діви,* витерпів розп’яття і смертю смерть подолав* і, як Бог, появив воскресіння,* не погорди тими, що їх ти створив рукою своєю.* Покажи, Милостивий, своє чоловіколюбство,* прийми Богородицю, що тебе породила і молиться за нас,* і спаси, Спасе наш, людей зневірених.</p>
<p><i>Тоді співаються оці стихири (г. 7, самогласний):</i></p>
<p>Страшно було бачити Творця неба і землі,* як він висів на хресті!* Сонце померкло, а день знову перемінився на ніч;* і земля викинула з гробів своїх тіла померлих.* З ними поклоняємось тобі – спаси нас!</p>
<p><i>Стих: </i>Поділили ризи мої між собою* і за одежу мою кидали жереб.</p>
<p><i>(г. 2) </i>Коли беззаконники прибили до хреста Господа слави,* він кликав до них:* Чим я вас скривдив, або чим прогнівив?* Чи хтось передо мною вас визволив від смутку,* і що мені за це сьогодні віддаєте?* Зло за добро: за вогненний стовп – ви мене до хреста прибили;* за хмару – гріб мені викопали;* за манну – жовч мені принесли;* за воду – оцтом мене напоїли.* На ваше місце я прикличу народи* і вони прославлять мене з Отцем і Святим Духом.</p>
<p><b>Слава і нині</b><i> (г. 6): </i>Сьогодні на хресті розп’ято того,* хто землю на водах повісив.* На Царя ангелів вінець з тернини покладено;* в багряницю, для наруги, одягнено того,* хто небо хмарами вкриває;* удари приймає той, хто Адама в Йордані очистив;* цвяхами прибито Жениха Церкви;* списом пробито Сина Діви.* Поклоняємось стражданням твоїм, Христе!* Поклоняємось стражданням твоїм, Христе!* Поклоняємось стражданням твоїм, Христе!* Появи і нам преславне твоє воскресіння.</p>
<h3 align="center" >Читання</h3>
<p><i>Відчинивши святі двері, священик (у фелоні) та диякон, повернені до людей, виголошують:</i></p>
<p><i>Диякон:</i>Будьмо уважні.</p>
<p><i>Священик:</i><b></b>Мир всім.</p>
<p><i>Диякон:</i><b></b>Премудрість, будьмо уважні.</p>
<p><i>Прокімен(г. 6): </i>Каже безумний у своїм серці: немає Бога!</p>
<p><i>Стих: </i>Нема нікого, хто добро чинив би,* нема ні одного!</p>
<p><i>Диякон:</i><b></b>Премудрість.</p>
<p><i>Чтець: </i>3 книги пророка Єремії читання.</p>
<p><i>Диякон:</i><b></b>Будьмо уважні.</p>
<p><i>Чтець:</i><b></b>Господь об’явив мені, і я знаю: тоді ти появив мені їхні нечестя. А я, немов кволе ягнятко, що на заріз ведуть його, – а я й не відав, що вони лихі думки замислили супроти мене: «Зрубаймо дерево у повній силі й вирвім його з землі живих, щоб ім’я його не згадувалося вже більше!»</p>
<p>Ти ж, Господи сил, що справедливо судиш, вивідуєш нутро і серце, дай мені побачити твою відплату їм, бо на тебе покладався я в ділах моїх. Тому так каже Господь до людей Анатоту, що чигають на твою душу й кажуть: «Не пророкуй во ім’я Господнє, а то помреш від наших рук». Тому так каже Господь сил: «Ось я їх покараю: хлопці погинуть від меча, сини їхні й дочки їхні помруть із голоду. І не буде в них останку, бо я наведу лихо на людей Анатоту у рік їхніх відвідин». <i>(Єрем. 11, 18-23).</i></p>
<p><i>Диякон:</i><b></b>Премудрість.</p>
<p><i>Чтець: </i>До Євреїв послання св. апостола Павла читання.</p>
<p><i>Диякон:</i>Будьмо уважні.</p>
<p><i>Чтець:</i><b></b>Отож, брати, маючи завдяки крові Ісуса свобідний вступ до святині, який він нам відкрив дорогою новою і живою, через завісу, що є його тілом, і маючи великого священика над Божим домом, приступаймо з щирим серцем, у повноті віри, очистивши серця від лукавої совісти й омивши тіло чистою водою. Держімо непохитне визнання надії, – бо той, хто обіцяв, вірний. І зважаймо один на одного, заохочуючи до любові й до діл добрих; не залишаймо своїх сходин, як то в декого є звичай, а, навпаки, втішаймо себе, і то тим більше, що бачите, як зближається день.</p>
<p>Бо коли ми, одержавши повне спізнання правди, грішимо добровільно, то вже немає за гріхи жертви, а якесь страшне очікування суду й вогонь помсти палаючий, який має пожерти супротивників. Коли хтось відкидав закон Мойсея, він немилосердно гинув смертю при двох, чи трьох свідках. Оскільки гіршої, подумайте самі, заслужить кари той, хто потоптав Божого Сина й уважав кров Завіту, якою освятився, за звичайну, і Духа благодаті зневажив? Знаємо того, хто мовив: «До мене належить відплата, я відплачу!» І ще: «Господь судитиме народ свій. Страшно впасти в руки Бога живого!» <i>(Євр. 10, 19-31).</i></p>
<h3 align="center" >Євангеліє</h3>
<p><i>Під час читання апостола диякон, кадить святу трапезу із чотирьох сторін, запрестольну ікону, ікони святилища, іконостас і людей; увійшовши до святилища, віддає кадильницю, та повернувшись до людей, виголошує:</i></p>
<p><i>Диякон:</i><b></b>Премудрість, прості, вислухаймо святого Євангелія:</p>
<p><i>Священик:</i><b></b>Мир всім.</p>
<p><i>Вірні: </i>І духові твоєму.</p>
<p><i>Диякон:</i>Від Івана святого Євангелія читання.</p>
<p><i>Вірні: </i>Слава страстям твоїм, Господи.<i>(великий поклін)</i></p>
<p><i>Євангеліє:</i><i>(читає сам священик)</i></p>
<p>Повели тоді Ісуса від Каяфи у Преторію. Був же ранок. Та не ввійшли вони у Преторію, щоб не осквернитись, а й могти їсти пасху. Вийшов тоді до них Пилат і промовив: «Яке оскарження принесли ви на цього чоловіка?» А ті йому кричать у відповідь: «Якби не був з нього злочинець, не передавали б ми його тобі!» Тож каже їм Пилат: «То беріть собі його ви і судіть за вашим законом.» Юдеї ж йому: «Не дозволено нам нікого вбивати!» – Щоб здійснилося слово Ісуса, що сказав, вказуючи, якою смертю має вмерти. І ввійшов Пилат знов у преторію, закликав Ісуса і каже до нього: «Ти цар юдейський?» Ісус же у відповідь: «Кажеш те від себе, а чи інші про мене так тобі оповіли?» «Хіба ж я юдей? – озвався Пилат. – Народ твій і первосвященики передали тебе мені. Що ти таке зробив?» «Царство моє не від світу цього, – відрік Ісус. – Було б моє царство від цього світу, то сторожа моя була б воювала, щоби мене не видали юдеям. Але не звідсіля моє царство.» «То ти таки цар?» – мовив до нього Пилат. І відповів Ісус: «Ти кажеш, що я цар. Я на те уродився і прийшов у світ на те, щоб свідчити істину. Кожен, хто від істини, слухає голос мій.» «Що таке – істина?» – озвався Пилат до нього. І сказавши те, вийшов знов до юдеїв і каже до них: «Жадної провини не знаходжу я на ньому. Є у вас, однак, звичай, щоб на Пасху відпустив я вам одного. Тож хочете, щоб я вам юдейського царя відпустив?» «Ні, не його!» – знову, закричали ті, – але Варавву!» А був же Варавва розбійник.</p>
<p>Забрав тоді Пилат Ісуса та й звелів його бичувати. А вояки, сплівши вінок із тернини, вклали йому на голову ще й зодягли його у багряницю і, підступаючи до нього, казали: «Радуйся, царю юдейський!» І били його в обличчя. Знову вийшов Пилат надвір і до них промовляє: «Ото виводжу вам його, щоб ви знали, що я жадної провини на ньому не знаходжу.» І вийшов Ісус у вінку терновім та в багряниці. І сказав їм Пилат: «Ось чоловік!» Та скоро побачили його первосвященики та слуги, закричали: «Розіпни! Розіпни!» Каже Пилат їм: «Беріть його ви і розіпніть, я бо жадної провини не знаходжу на ньому.» А юдеї йому: «У нас є закон, і за законом мусить він умерти, бо він із себе Сина Божого зробив.» Як почув те слово Пилат, стривожився ще дужче. Повернувся він ще раз у Преторію та й каже Ісусові: «Звідкіля ти?» Не дав же йому Ісус одвіту. «Зо мною не розмовляєш, – каже йому Пилат, – чи не знаєш, що в мене влада відпустити тебе і влада розіп’ясти тебе?» І відрік Ісус: «Не мав би ти надо мною ніякої влади, якби тобі не було дано згори. Через те на отому, хто мене тобі видав, більший гріх.» Від тієї хвилини шукав Пилат можливости, як би його відпустити. Але юдеї кричали: «Відпустиш його, то не будеш кесаревим другом! Усяк, хто з себе робить царя, кесареві спротивляється!» Тож зачувши ті слова, вивів Пилат Ісуса і сів на суддівське сидіння, на місці, яке має назву Літостротон, а по-єврейському – Гаввата. А був то день, коли споготовлювали Пасху, близько шостої години. І каже до юдеїв: «Ось цар ваш.» Ті ж закричали: «Геть! Геть! Розіпни його!» А Пилат їм: «Маю я вашого царя розіп’ясти?» І відповіли первосвященики: «Нема в нас царя, тільки кесар!» І тоді видав він його їм на розп’яття. І забрали вони Ісуса; і, несучи для себе хрест, вийшов він на місце, зване Череп, а по-єврейськи Голгота, де його і розіп’яли, а з ним двох інших: по одному з кожного боку, Ісуса ж – посередині. Пилат же звелів написати напис і на хресті його примістити. Написано було: «Ісус Назарянин Цар Юдейський.» Багато з юдеїв читали той напис, місце бо, де розп’ято Ісуса, було близько міста. Написано ж напис було по-єврейському, по-грецькому і по-римському. Тож первосвященики юдейські мовили до Пилата: «Не пиши: Цар Юдейський, – але, що він сказав: Я – Цар Юдейський!» Та Пилат відрік: «Що написав я, те написав.» Тоді вояки, розіп’явши Ісуса, узяли його одіж та й зробили чотири частини, по одній частині кожному воякові, і хітон. Та був хітон не пошитий, лише ввесь від верху тканий. Тому домовилися між собою: «Не дерімо його, а киньмо на нього жереб, на кого впаде.» А тим же мало здійснитись Писання: «Мою одіж розділили між собою, на шату ж мою кинули жереб.» Отож і вчинили так вояки. А при хресті Ісусовім стояли його мати, сестра його матері, Марія Клеопова та Марія Магдалина. Бачивши Ісус матір і біля неї учня, що стояв, – а його ж любив він, – мовить до матері: «Жінко, ось син твій.» А тоді й до учня мовить: «Ось матір твоя.» І від тієї хвилі учень узяв її до себе. А по тому Ісус, знавши, що все вже довершилося, щоб здійснилось Писання, промовив: «Спраглий я!» Стояла ж посудина, сповнена оцтом. От і подали йому до уст настромлену на тростину губку, просяклу оцтом. І, скоштувавши оцту, вимовив Ісус: «Звершилось»; і схиливши голову, віддав духа. Через те, що це була п’ятниця, отже, щоб не залишилися в суботу тіла на хресті, – бо був Великдень тієї суботи, – то юдеї попросили Пилата, щоби переламали їм голінки й познімали з хреста. Отож вояки прийшли і переламали першому голінки і другому, який був з ним розіп’ятий. Та коли підступили до Ісуса й побачили, що він уже мертвий, то голінок не перебивали йому, лиш один з вояків проколов йому списом бік. І потекла негайно ж кров – і вода. І той, який бачив, свідчить те, і правдиве свідчення його; і він знає, що говорить правду – щоб ви теж увірували. Бо сталося те, щоб Писання здійснилось: «Кістка його не буде поламана.»А й інше Писання каже: «Споглядатимуть на того, кого прокололи.» <i>(Ів. 18, 28-19, 1-37)</i></p>
<p><i>Вірні: </i>Слава довготерпінню твоєму, Господи.<i>(великий поклін)</i></p>
<p><i>Опісля священик цілує закриту святу Книгу, і відносить її до святилища та ставить на святу трапезу, закриває святі двері, знімає фелон, </i></p>
<p><i>а чтець читає:</i></p>
<p>Не залиши нас до кінця ради імени твого святого,* не зруйнуй заповіту твого* й не віддаляй милости твоєї від нас задля улюбленого тобою Авраама,* і задля Ісаака, раба твого,* та Ізраїля святого твого.</p>
<p>Святий Боже, святий Кріпкий, святий Безсмертний, помилуй нас. <i>(З р.)</i></p>
<p>Слава Отцю, і Сину, і Святому, Духові, і нині, і повсякчас, і на віки вічні. Амінь.</p>
<p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, посіти і зціли немочі наші імени твого ради.</p>
<p>Господи, помилуй <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Отче наш, що єси на небесах, нехай святиться ім’я твоє, нехай прийде царство твоє, нехай буде воля твоя, як на небі так і на землі. Хліб наш насущний дай нам сьогодні; і прости нам провини наші, як і ми прощаємо винуватцям нашим; і не введи нас у спокусу, але визволи нас від лукавого.</p>
<p><i>Священик:</i><b></b>Бо твоє єсть царство, і сила, і слава, Отця, і Сина, і Святого Духа, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Кондак (г. 8): </i>Прийдіть усі, прославмо за нас Розп’ятого,* бо коли Марія побачила його на хресті, мовила:* Хоч і терпиш розпинання,* однак ти Син і Бог мій.</p>
<p>Господи, помилуй. <i>(40 р.)</i></p>
<p><i>Священик:</i><b></b>Ти, що повсякчас і кожної години на небі й на землі приймаєш поклін і славу, Боже добрий, довготерпеливий і многомилостивий, що праведних любиш, і грішних милуєш, і всіх кличеш до спасіння, заради обіцянки майбутніх благ! Прийми, Господи, в цю хвилину й наші молитви і спрямуй життя наше до твоїх заповідей. Душі наші освяти, тіла очисти, думки наші направ, розум очисти й протверези, і визволь нас від усякої скорботи, лиха й слабування. Захисти нас святими ангелами твоїми, щоб ми, їх охороною збережені й напоумлені, осягнули єдність віри та зрозуміння неприступної твоєї слави, бо ти благословенний на віки вічні.</p>
<p><i>Вірні: </i>Амінь.</p>
<p>Господи, помилуй. <i>(З р.)</i></p>
<p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
<p>Чеснішу від херувимів* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо.</p>
<p><i>Священик:</i>Молитвами святих отців наших, Господи Ісусе Христе, Боже наш, помилуй нас.</p>
<p><i>Вірні: </i>Амінь.</p>
<h3 align="center" >Молитва на Час IX</h3>
<p><i>Священик:</i><b></b>Владико Господи, Ісусе Христе, Боже наш! Ти довго терпиш наші провини і привів нас аж до цієї години, в яку ти на животворнім дереві висячи, благорозумному розбійникові до раю відчинив вхід і смертю смерть знищив. Очисти нас, грішних, і недостойних слуг твоїх, бо нагрішили ми й беззаконня натворили, що вже недостойні звести очей наших і поглянути на височінь небесну, бо знехтували дорогу правди твоєї і ходили, куди вело нас серце наше! Тож молимо твоє безмірне милосердя: Пожалій нас, Боже, з безмежної милости своєї і спаси нас задля імени твого святого, бо змарнували ми в суєті дні наші. Визволи нас із руки супротивника і прости нам гріхи наші. Умертви тілесні пристрасті наші, щоб, відкинувши стару людину, ми в нову зодягнулися, і жили для тебе, Владики нашого і Доброчинця, і так, ідучи за твоїми веліннями, досягли вічного спокою, де для всіх праведних радісна оселя. Бо ти правдиво істинна веселість і радість для тих, які люблять тебе, Христе Боже наш, і тобі славу возсилаємо з безначальним твоїм Отцем, і пресвятим, і благим, і животворящим твоїм Духом, нині і повсякчас, і на віки вічні.</p>
<p><i>Вірні: </i>Амінь.</p>
<p><i>Священик:</i><b></b>Слава тобі, Христе Боже, надіє наша, слава тобі!</p>
<p><i>Вірні: </i>Слава Отцю, і Сину, і Святому, Духові, і нині, і повсякчас, і на віки вічні. Амінь. Господи, помилуй. <i>(З р.) </i>Благослови.</p>
<p><i>Священик:</i><b></b>Христос, істинний Бог наш, що за спасіння світу витерпів знущання й катування, хрест і смерть, молитвами пречистої своєї Матері, святих славних і всехвальних апостолів, преподобних і богоносних отців наших, і всіх святих, помилує і спасе нас, як благий і чоловіколюбець.</p>
<p><i>Вірні: </i>Амінь.</p>