<h2 align="center" >БОЖЕСТВЕННА ЛІТУРГІЯ ПЕРЕДШЕОСВЯЧЕНИХ ДАРІВ </h2>
<p><i>Диякон:</i> Благослови, владико. </p>
<p><i>Священик:</i> Благословенне царство Отця, і Сина, і Святого Духа нині і повсякчас, і на віки віків. </p>
<p><i>Люди:</i><b> Амінь.</b></p>
<p><b>Прийдіте, поклонімся цареві нашому – Богу.</b></p>
<p><b>Прийдіте, поклонімся Христові, цареві нашому – Богу.</b></p>
<p><b>Прийдіте, поклонімся і припадім до самого Господа Ісуса Христа – царя і Бога нашого.</b></p>
<h3 align="center" ><b>Псалом 103</b></h3>
<p><b>Благослови, душе моя. Господа, Господи Боже мій, Ти возвеличився єси вельми.</b></p>
<p><b>В ісповідання і велич-красу загорнувся Ти: одіваєшся світлом, як ризою.</b></p>
<p><b>Ти простираєш небо, як кожу, покриваючи водами височини свої.</b></p>
<p><b>Ти кладеш облаки на сходження своє, ходячи на крилах вітряних.</b></p>
<p><b>Ти твориш вітри ангелами своїми і слугами своїми полумінь вогненний.</b></p>
<p><b>Ти основуєш землю на тверді її, не похилиться на віки віків.</b></p>
<p><b>Безодня, як риза, одіння її, на горах стануть води.</b></p>
<p><b>Від погрози Твоєї побігнуть, від голосу грому твого злякаються.</b></p>
<p><b>Зводяться гори і сходять поля на місце, яке Ти оснував їм.</b></p>
<p><b>Границю Ти положив, якої не перейдуть, ні не повернуться, щоб покрити землю.</b></p>
<p><b>Посилаєш джерела в ярах, посеред гір перейдуть води.</b></p>
<p><b>Вони напоюють усіх звірів пільних, дожидають онагри в спразі своїй.</b></p>
<p><b>На них птиці небесні витають, з-посеред скель видадуть голос.</b></p>
<p><b>Ти напоюєш гори з височин своїх, плодом діл твоїх насититься земля.</b></p>
<p><b>Ти вирощуєш траву для скоту і зела на службу людям:</b></p>
<p><b>Щоб видавати хліб із землі, і вино веселить серце чоловіка.</b></p>
<p><b>Щоб намастити лице єлеєм, і хліб серце чоловіка укріпить.</b></p>
<p><b>Наситяться дерева пільні, кедри ливанські, що їх Ти насадив, там птиці загніздяться. </b></p>
<p><b>Журавлине жилище перед веде між ними, гори високі оленям, скелі – прибіжище зайцям.</b></p>
<p><b>Ти сотворив місяць задля часу, сонце пізнало захід свій.</b></p>
<p><b>Ти положив темряву і настала ніч, що в ній проходити будуть усі звірі дібровні.</b></p>
<p><b>Левенята рикають, щоб схопити і знайти від Бога поживу для себе.</b></p>
<p><b>Засіяло сонце, і зібралися, і в леговищах своїх ляжуть.</b></p>
<p><b>Вийде чоловік на діло своє і на працю свою до вечора.</b></p>
<p><b>Які то величні діла твої. Господи, все в премудрості сотворив Ти, сповнилася земля тварі Твоєї.</b></p>
<p><b>Це море велике і просторе, там гади, яким нема числа:</b></p>
<p><b>Животини малі з великими, там кораблі перепливають.</b></p>
<p><b>Змій цей, що Ти його сотворив, щоб насміхатися з нього. Все на Тебе чекає, щоб дати їм поживу у свій час.</b></p>
<p><b>Коли Ти дав їм, зберуть, коли Ти відкрив руку твою, все наповниться благости.</b></p>
<p><b>Коли ж Ти відвернеш лице, вони затривожаться, забереш їхній дух, то щезнуть і повернуться у свій іграх.</b></p>
<p><b>Пошлеш духа твого, і створені будуть, і Ти обновиш лице землі.</b></p>
<p><b>Нехай буде слава Господня на віки, возвеселиться Господь ділами своїми.</b></p>
<p><b>Він спогляне на землю і чинить, що вона трясеться, доторкається гір, і димляться.</b></p>
<p><b>Заспіваю Господові в житті моїм, Богові моєму співаю, поки я є.</b></p>
<p><b>Нехай солодкою буде йому бесіда моя, я ж возвеселюся в Господі.</b></p>
<p><b>Нехай щезнуть грішники з землі, і беззаконники, щоб їх не 6уло. Благослови, душе моя. Господа.</b></p>
<p><b>Сонце пізнало захід свій, положив Ти темряву і настала ніч.</b></p>
<p><b>Які то величні діла твої, Господи, все в премудрості сотворив Ти.</b></p>
<p><b>Слава Отцю, і Сину, і Святому Духові, і нині, і повсякчас, і на віки віків. Амінь.</b></p>
<p><b>Алилуя, алилуя, алилуя, слава Тобі, Боже <i>(3)</i>.</b></p>
<h3><i>Священик мовить вечірні молитви:</i></h3>
<p><b><i>Четверта молитва</i></b></p>
<p>Невмовкаючими піснями і безперестанними славословленнями святими силами оспівуваний, наповни уста наші хвалінням твоїм, щоб воздати величення імені Твоєму святому, і дай нам участь і насліддя з усіма, що воістину бояться Тебе і зберігають заповіді твої, молитвами святої Богородиці і всіх святих твоїх.</p>
<p>Бо Тобі належить усяка слава, честь і поклонення, Отцю, і Сину, і Святому Духові, нині і повсякчас, і на віки віків. Амінь.</p>
<p><b><i>П’ята молитва</i></b></p>
<p>Благословен єси, Господи Боже, вседержителю, що відаєш ум людський, що знаєш, чого потребуємо, багато більше, ніж просимо або розуміємо. Сам, чоловіколюбче царю, в усьому благий, удовольни нас множеством щедрот твоїх, щоб бездоганною совістю призивати святе ім’я Твоє; і не введи нас у спокусу, але ізбав нас від лукавого, і промислом твоїм усе на користь нашу учини.</p>
<p>Бо Тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки віків. Амінь.</p>
<p><b><i>Шоста молитва</i></b></p>
<p>Господи, Господи, що держиш усе пречистою Твоєю долонею, що довготерпиш із-за всіх нас і жалієш за злоби наші, пом’яни щедроти і милость твою, навідай нас Твоєю благістю і дай нам уникнути і в останок теперішнього дня різних підступів лукавого, і життя наше збережи безпечним благодаттю всесвятого твого Духа.</p>
<p>Милістю і чоловіколюбієм єдинородного твого Сина, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків. Амінь.</p>
<p><b><i>Сьома молитва</i></b></p>
<p>Боже великий і дивний, що несказанною благістю і багатим промислом управляєш усім і добра світу нам дарував, і дав нам запоруку обіцяного царства дарованими нам благами. Ти вчинив, щоб і минулу частину дня ми ухилилися від усякого зла; даруй нам і останок непорочно довершити перед святою славою Твоєю, оспівувати Тебе, єдиного благого й чоловіколюбного Бога нашого. </p>
<p>Бо Ти єси Бог наш і Тобі славу возсилаємо, Отцю, і Сину, і Святому Духові, нині і повсякчас, і на віки віків. Амінь.</p>
<p><b><i>Восьма молитва</i></b></p>
<p>Боже великий і всевишній, що єдиний маєш безсмертя, що в світлі живеш неприступнім, що всю твар сотворив у премудрості, що розділив між світлом і темрявою, і поставив сонце володіти днем, а місяць та зорі володіти ніччю, що сподобив нас, грішних, і в теперішній час стати перед лицем твоїм в ісповідуванні, і принести Тобі вечірнє славослов’я. Сам, чоловіколюбче, справ молитву нашу, як кадило перед тобою, і прийми Й, як приємний запах. Подай же нам цей вечір і надходячу ніч мирну, одягни нас у броню світла, ізбав нас від страху нічного і всякої речі, що в темряві проходить. І дай сон, що його Ти дарував на спочинок нашої немочі, вільний від усяких диявольських примар. Так, Владико, благих подателю, нехай і ми в ночі на наших ложах каючись споминаємо ім’я Твоє і, просвічувані поученням твоїх заповідей, встанемо в душевній радості на славослов’я Твоєї благости, приносячи молитви й моління Твоєму милосердю за прогрішення наші і всіх людей твоїх, яких, молитвами святої Богородиці, в милості навісти.</p>
<p>Бо Ти благий і чоловіколюбець Бог єси і Тобі славу возсилаємо, Отцю, і Сину, і Святому Духові, нині і повсякчас, і на віки віків. Амінь.</p>
<h3 align="center" ><b><i>Мирна єктенія</i></b></h3>
<p><i>Диякон:</i> В мирі Господеві помолімся.</p>
<p><i>Люди на кожне прошення</i><b>: Господи, помилуй.</b></p>
<p>За мир з висот і спасіння душ наших Господеві помолімся.</p>
<p>За мир всього світу, добрий стан святих божих Церков і з’єднання всіх Господеві помолімся.</p>
<p>За святий храм цей і тих, що з вірою, благоговінням і страхом божим входять до нього, Господеві помолімся.</p>
<p>За святішого вселенського архиєрея <i>(ім’я),</i> папу Римського, і за блаженнішого патріярха нашого <i>(ім’я),</i> і за преосвященнішого архиєпископа й митрополита нашого Кир <i>(ім’я),</i> боголюбивого єпископа нашого Кир <i>(ім’я),</i> чесне пресвітерство, у Христі дияконство, за ввесь причет і людей Господеві помолімся.</p>
<p>За Богом бережений народ наш, за правління і все військо Господеві помолімся.</p>
<p>За місто це (За село це, За святу обитель цю), і за всяке місто, країну, і за тих, що вірою живуть у них, Господеві помолімся.</p>
<p>За добре поліття, за врожай плодів земних і часи мирні Господеві помолімся.</p>
<p>За плаваючих, подорожуючих (на землі і в повітрі), недужих, страждаючих, полонених, і за спасення їх Господеві помолімся.</p>
<p>Щоб ізбавитися нам від усякої скорби, гніву, й нужди, Господеві помолімся.</p>
<p>Заступи, спаси, помилуй і охорони нас, Боже, Твоєю благодаттю.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного і все життя наше Христу Богові віддаймо.</p>
<p><i>Люди:</i><b> Тобі, Господи.</b></p>
<p><i>Священик:</i> Бо Тобі належить усяка слава, честь і поклонення, Отцю, і Сину, і Святому Духові, нині і повсякчас, і на віки віків. </p>
<p><i>Люди:</i> <b>Амінь</b>.</p>
<h3 align="center" ><b><i>7-ма катизма, перший антифон</i></b></h3>
<p><b><i>Псалом 46</i></b></p>
<p>Всі народи, заплещіте руками, воскликніте Богові голосом радости,<b></b></p>
<p>бо Господь усевишній страшний – Цар великий по всій землі!</p>
<p>Він підкорив народи нам і племена – під ноги наші,</p>
<p>обрав нам спадкоємство Своє – красу Якова, яку возлюбив. </p>
<p>Зійшов Бог під оклики, Господь – під голос трубний.</p>
<p>Співайте Богові нашому, співайте, співайте Цареві нашому, співайте.<b></b></p>
<p>Бо Цар усієї землі – Бог, співайте розумно.</p>
<p>Воцарився Господь над народами, Бог сидить на престолі святому Своєму.</p>
<p>Князі народів зібралися з Богом Авраамовим, бо Божі – володарі землі, вельми піднеслися вони.</p>
<p><b><i>Псалом 47</i></b></p>
<p>Великий Господь і хвальний вельми у граді Бога нашого, на горі святій Його;</p>
<p>на горах Сіонських, на схилах північних – град Царя великого, благовкорінений на радість усій землі.</p>
<p>Бог у твердинях його пізнається, коли захищає його.</p>
<p>Бо ось, царі земні зібралися, зійшлися разом;</p>
<p>узрівши це, вони здивувалися, стривожилися, захиталися,</p>
<p>трепет охопив їх там, муки, як у роділлі.</p>
<p>Вітром буйним Ти потрощиш кораблі тарсійські.</p>
<p>Як чули ми, так і побачили у граді Господа Сил, у граді Бога нашого: Бог заснував його навіки. </p>
<p>Прийняли ми, Боже, милість Твою всередині храму Твого;</p>
<p>яке Ім’я Твоє, Боже, така і хвала Твоя – до країв землі; справедливости повна десниця Твоя.</p>
<p>Хай звеселиться гора Сіонська і хай зрадіють дочки юдейські задля присудів Твоїх, Господи!</p>
<p>Обійдіте Сіон і обійміте його, повідайте на вежах його,</p>
<p>зверніте серця ваші до кріпости його й огляньте твердині його, щоб оповіли ви родові прийдешньому.</p>
<p>Бо Сей єсть Бог наш повік і повік-віку, Він – Пастир наш навіки.</p>
<p><b><i>Псалом 48</i></b></p>
<p>Послухайте се, всі народи, почуйте, всі, що живете у вселенній,</p>
<p>і простолюд, і люди знатні, разом багатий і бідний.</p>
<p>Уста мої промовлять премудрість і розмисел серця мого – розуміння.</p>
<p>Прихилю до притчі вухо моє, відкрию на псалтирі загадку мою.</p>
<p>Чого боятимуся в день лихий? Беззаконня наступає на п’яти мені й оточує мене –</p>
<p>ті, що надіються на силу свою і множеством багатства свого хваляться.</p>
<p>Брат не відкупить. Чи відкупить чоловік? Не дасть він Богові викупу за себе</p>
<p>і ціни за відкуплення душі своєї.</p>
<p>Хоч би й трудився довіку, і жив до кінця, і не узрів погибелі, – щоразу бачитиме мудрих умираючими.</p>
<p>З ними однаково немудрий і нетямущий загинуть, і залишать чужим багатство своє,</p>
<p>і гроби їх – житла їх повік, оселі їх від роду і до роду, хоч нарекли вони іменами своїми землі свої.</p>
<p>Та чоловік, будучи в честі, не зрозумів, прирівнявся до скотів нетямущих і уподібнився до них.</p>
<p>Оця путь їх – спотикання їм, та вони й надалі до уст своїх матимуть уподобу. </p>
<p>Як вівці до аду загнані вони, смерть пасе їх; і вранці праві володітимуть ними, і поміч їм спорохнявіє в аді, зі слави своєї вони викинуті.</p>
<p>Одначе Бог відкупить душу мою з руки аду, коли прийме мене. </p>
<p>Не бійся, коли розбагатіє чоловік або коли примножиться слава дому його,</p>
<p>бо, коли помре він, не візьме всього, ані не зійде з ним слава його.</p>
<p>Бо душу його за життя його благословлятимуть; він прославлятиме Тебе, коли добро чинитимеш йому.</p>
<p>Ввійде він до роду отців своїх, довіку не побачить світла.</p>
<p>Чоловік, будучи в честі, не зрозумів, прирівнявся до скотів нетямущих і уподібнився до них.</p>
<p><b>Слава Отцю, і Сину, і Святому Духові, і нині, і повсякчас, і на віки віків. Амінь.</b></p>
<p><b>Алилуя, алилуя, алилуя. Слава Тобі. Боже </b><i>(3).</i></p>
<h3 align="center" ><b><i>Мала єктенія</i></b></h3>
<p><i>Диякон:</i> Ще і ще в мирі Господеві помолімся.</p>
<p><i>Люди:</i><b> Господи, помилуй.</b></p>
<p>Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Люди: </i><b>Тобі, Господи</b><i>.</i></p>
<p><b><i>Перша молитва</i></b></p>
<p><i>Священик:</i> Господи, щедрий і милостивий, довготерпеливий і многомилостивий, почуй молитви ніші і зваж на голос моління нашого, вчини з нами знамення на благо, настав нас на путь твою, щоб ходили ми в істині твоїй. Возвесели серця наші, щоб боятися імени твого святого, бо великий єси Ти і твориш чудеса. Ти єси Бог єдиний, і немає подібного Тобі між богами, Господи: сильний у милості і благий у могутності, щоб помагати, і утішати, і спасати всіх, що уповають на ім’я святеє Твоє.</p>
<p>Бо твоя є влада і Твоє є царство, і сила, і слава, Отця, і Сина, і Святого Духа, нині і повсякчас, і на віки віків.</p>
<p><i>Люди:</i><b> Амінь.</b></p>
<h3 align="center" ><b><i>7-ма катизма, другий антифон</i></b></h3>
<p><b><i>Псалом 49</i></b></p>
<p>Бог богів Господь промовив і призвав землю від сходу сонця до заходу.</p>
<p>З Сіону велич краси Його. Бог явно прийде,</p>
<p>Бог наш, і не мовчатиме: вогонь перед Ним загориться, і довкола Нього – буря сильна.</p>
<p>Він призове небо згори і землю, розсудити народ Свій.</p>
<p>Зберіте Йому преподобних Його, що уклали з Ним завіт при жертвах.</p>
<p>І звістять небеса справедливість Його, бо Бог – суддя. </p>
<p>«Слухай, народе мій, – і скажу Тобі, Ізраїлю, – і засвідчу Тобі. Я Бог, твій Бог.</p>
<p>Не за жертви твої оскаржу тебе, адже всепалення твої завжди передо мною;</p>
<p>не прийму з дому твого тельців, ані зі стад твоїх – козлів.</p>
<p>Бо мої всі звірі лісові, скот у горах і воли;</p>
<p>я знаю всіх птахів небесних, і краса полів – зо мною.</p>
<p>Якщо зголоднію, не скажу тобі: моя бо вселенна і все, що наповняє її.</p>
<p>Невже я їм м’ясо биків або п’ю кров козлів?</p>
<p>Пожертвуй Богові жертву хвали, і воздай Всевишньому обітниці твої,</p>
<p>і призови мене у день пригноблення твого, і я визволю тебе, і ти прославиш мене». </p>
<p>А грішникові сказав Бог: «Нащо ти звіщаєш устави мої і приймаєш завіт мій устами твоїми?</p>
<p>Ти ж зненавидів науку і відкинув слова мої позад себе!</p>
<p>Якщо бачив крадія – біг разом з ним, і з перелюбником долю свою ділив;</p>
<p>уста твої примножували злобу, і язик твій сплітав ошуканство;</p>
<p>засівши, ти на брата твого наговорював і на сина матері твоєї наставляв тенета.</p>
<p>Ти це вчинив, і я змовчав; ти помислив беззаконно, що я буду подібний до тебе. Оскаржу тебе і поставлю перед лице твоє гріхи твої!»</p>
<p>Зрозумійте ж це, ви, що забуваєте Бога, щоб Він вас не схопив, – і не буде кому врятувати.</p>
<p>«Жертва хвали прославить мене, і там – путь, на якій явлю йому спасіння моє».</p>
<p><b><i>Псалом 50</i></b></p>
<p>Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>
<p>Обмий мене повнотою з беззаконня мого,* і від гріха мого очисти мене.</p>
<p>Бо беззаконня моє я знаю,* і гріх мій є завжди передо мною.</p>
<p>Проти тебе єдиного я згрішив* і перед тобою зло вчинив;</p>
<p>То й правий ти в словах твоїх* і переможеш, коли будеш судити.</p>
<p>Це бо в беззаконнях я зачатий,* і в гріхах породила мене мати моя.</p>
<p>Це бо істину полюбив єси,* невідоме й таємне мудрости своєї явив ти мені.</p>
<p>Окропи мене іссопом, і очищуся,* обмий мене, і стану біліший від снігу.</p>
<p>Дай мені відчути радість і веселість,* зрадіють кості сокрушені.</p>
<p>Відверни лице твоє від гріхів моїх,* і всі беззаконня мої очисти.</p>
<p>Серце чисте створи в мені, Боже,* і духа правого обнови в нутрі моєму.</p>
<p>Не відкинь мене від лиця твого,* і Духа твого Святого не відійми від мене.</p>
<p>Поверни мені радість спасіння твого,* і духом владичним утверди мене.</p>
<p>Вкажу беззаконним дороги твої,* і нечестиві до тебе навернуться.</p>
<p>Визволь мене від вини крови, Боже, Боже спасіння мого,* і язик мій радісно прославить справедливість твою.</p>
<p>Господи, губи мої відкрий,* і уста мої сповістять хвалу твою.</p>
<p>Бо якби ти жертви захотів, дав би я,* та всепалення не миле тобі.</p>
<p>Жертва Богові – дух сокрушений,* серцем сокрушеним і смиренним Бог не погордить.</p>
<p>Ущаслив, Господи, благоволінням твоїм Сіон,* і нехай відбудуються стіни єрусалимські.</p>
<p>Тоді вподобаєш собі жертву правди, приношення і всепалення;* тоді покладуть на вівтар твій тельців.</p>
<p><b>Слава Отцю, і Сину, і Святому Духові, і нині, і повсякчас, і на віки віків. Амінь.</b></p>
<p><b>Алилуя, алилуя, алилуя. Слава Тобі. Боже </b><i>(3).</i></p>
<h3 align="center" ><b><i>Мала єктенія</i></b></h3>
<p><i>Диякон:</i> Ще і ще в мирі Господеві помолімся.</p>
<p><i>Люди:</i><b> Господи, помилуй.</b></p>
<p>Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
<p><i>Люди:</i><b> Тобі, Господи.</b></p>
<p><b><i>Друга молитва</i></b></p>
<p><i>Священик:</i> Господи, не осуджуй нас у твоїй ярості, ані в гніві твоїм не карай нас, але вчини з нами по милості твоїй, лікарю і зцілителю душ наших. Настав нас до пристановища волі Твоєї; просвіти очі сердець наших на пізнанні Твоєї істини і даруй нам, останок теперішнього дня мирний і безгрішний, і ввесь час життя нашого, молитвами Богородиці і всіх святих.</p>
<p>Бо Ти благий і чоловіколюбець Бог єси, і Тобі славу Возсилаємо, Отцю, і Сину, і Святому Духові, нині і повсякчас, і на віки віків.</p>
<p><i>Люди:</i>Амінь.</p>
<h3 align="center" ><b><i>7-ма катизма, третій антифон</i></b></h3>
<p><b><i>Псалом 51</i></b></p>
<p>Чому похваляєшся у злобі, сильний, беззаконням увесь день?</p>
<p>Неправду умислив язик твій, як бритву гостролезу сотворив єси облуду.</p>
<p>Возлюбив єси порок понад благодіяння, неправду більше, аніж говорити правду. </p>
<p>Возлюбив єси всі слова потопельні, мову облудну.</p>
<p>Через те Бог знищить тебе до кінця; вирве тебе і переселить тебе із шатра твого, і корінь твій – із землі живих. </p>
<p>Побачать праведні і убояться, і над ним посміються і скажуть:</p>
<p>«Ось чоловік, що не поставив Бога помічником собі, але покладався на множество багатства свого і змогутнів марнотою своєю».</p>
<p>А я, немов оливка плодовита в домі Божому, – уповаю на милість Божу повік і повік-віку.</p>
<p>Славословитиму Тебе повік, що вчинив Ти оце, і стоятиму в Імені Твоїм, бо воно благо перед преподобними Твоїми.</p>
<p><b><i>Псалом 52</i></b></p>
<p>Сказав безумний у серці своїм: «Немає Бога!» Розтліли й опоганилися в беззаконнях, немає, хто чинив би благо.</p>
<p>Господь з небес схилився над синами людськими – побачити, чи є, хто розумів би або шукав би Бога.</p>
<p>Всі ухилилися, поспіль нікчемними стали, немає, хто чинив би благо, немає ні одного.</p>
<p>Невже не отямляться всі, що коять беззаконня, що поїдають люд мій, мовби їли хліб? – Бога не призвали.</p>
<p>Там настрахалися страхом, де не було страху; бо Бог розсипав кості чоловікоугодників. Вони осоромилися, бо Бог знехтував їх.</p>
<p>Хто дасть із Сіону спасіння Ізраїлеві? Коли поверне Господь полон народу Свого, хай зрадіє Яків і звеселиться Ізраїль!</p>
<p><b><i>Псалом 53</i></b></p>
<p>Боже, Іменем Твоїм спаси мене і силою Твоєю розсуди мене.</p>
<p>Боже, почуй молитву мою, вислухай глаголи уст моїх.</p>
<p>Бо чужі повстали на мене, і дужі шукали душу мою, і не поставили Бога перед собою. </p>
<p>Та ось, Бог помагає мені, і Господь – заступник душі моєї.</p>
<p>Оберне зло на ворогів моїх; істиною Твоєю повинищуй їх!</p>
<p>Доброю волею жертву Тобі принесу, прославлю Ім’я Твоє, Господи, бо благе воно;</p>
<p>бо Ти від усякої скрути ізбавив мене, і на ворогів моїх гляділо око моє.</p>
<p><b><i>Псалом 54</i></b></p>
<p>Вислухай, Боже, молитву мою і не погорди благанням моїм,</p>
<p>воньми мені і почуй мене. Затужив я в сум’ятті моїм і стривожився</p>
<p>від голосу ворога та від утиску грішника; бо звалили на мене беззаконня і в злобі ворогували проти мене.</p>
<p>Серце моє стривожилося в мені, і жах смерти напав на мене,</p>
<p>страх і трепет найшли на мене, і покрила мене темрява.</p>
<p>І сказав я: «Хто дасть мені крила, наче голубині, і полечу, і спочину?»</p>
<p>Ось, я віддалився у вигнання і поселився у пустелі. </p>
<p>Очікував я Бога, що спасає мене від слабкодухости та від бурі.</p>
<p>Потопи їх, Господи, і розділи язики їх, бо я бачив беззаконня і чвари у місті.</p>
<p>Удень і вночі обходять його по мурах його; беззаконня і гніт посеред нього, і кривда,</p>
<p>і не щезають із вулиць його лихва та обман.</p>
<p>Бо якби ворог лихословив мене, я стерпів би, і якби ненависник мій величався надо мною, я б укрився від нього.</p>
<p>Але ти, чоловіче-однодумцю, наставнику мій і приятелю мій,</p>
<p>що спільно зо мною насолоджувався трапезою; в домі Божому ми ходили в однодумності!</p>
<p>Нехай же прийде смерть на них, і хай зійдуть до аду живими, бо лукавство в їхніх житлах посеред них.</p>
<p>Я ж до Бога візвав, і Господь почув мене;</p>
<p>ввечері, і вранці, і опівдні повідатиму і звіщатиму, – і Він почує голос мій.</p>
<p>Він визволить у мирі душу мою від тих, що наближаються до мене, бо пребагато їх було поруч зі мною.</p>
<p>Почує Господь і упокорить їх, Сущий перед віками. Нема бо для них викупу, тому що не убоялися Бога.</p>
<p>Простягнув Він руку Свою для воздаяння, – вони осквернили завіт Його.</p>
<p>Розділилися від гніву лиця Його, але зблизилися серця їх; стали слова їх м’якші від єлею, але вони – стріли.</p>
<p>Поклади на Господа печаль твою, і Він тебе прогодує, не дасть повік похитнутися праведникові.</p>
<p>Ти ж, Боже, зведеш їх у колодязь тління: мужі криваві та облудні не досягнуть половини днів своїх. Я ж уповаю на Тебе, Господи.</p>
<p><b>Слава Отцю, і Сину, і Святому Духові, і нині, і повсякчас, і на віки віків. Амінь.</b></p>
<p><b>Алилуя, алилуя, алилуя. Слава Тобі. Боже (3).</b></p>
<h3 align="center" ><b><i>Мала єктенія</i></b></h3>
<p><i>Диякон:</i> Ще і ще в мирі Господеві помолимся.</p>
<p><i>Люди:</i><b> Господи, помилуй. </b></p>
<p>Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіми святими пом’янувши, самі себе, і один одного, і все життя наше Христу Богові віддаймо.</p>
<p><b><i>Люди: </i>Тобі, Господи.</b></p>
<p><b><i>Третя молитва</i></b></p>
<p><i>Священик:</i> Господи Боже наш, пом’яни нас, грішних і непотрібних рабів твоїх, коли призиваємо святе й поклоняєме ім’я Твоє, і не осором нас вичікуванням милости Твоєї, але даруй нам, Господи, все, чого просимо для спасення, і сподоби нас любити й боятися Тебе з усього серця нашого і чинити в усьому волю твою.</p>
<p>Бо Ти єси Бог наш, Бог, щоб милувати і спасати, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>
<p><i>Люди:</i><b> Амінь.</b></p>
<h3 align="center" ><b><i>«Господи, візвав я до Тебе» на глас 8.</i></b></h3>
<p><b><i>Псалом 140</i></b></p>
<p><b>Господи, візвав я до Тебе, вислухай мене.</b></p>
<p><i>Приспів:</i><b> Вислухай мене, Господи.</b></p>
<p><b>Господи, візвав я до Тебе, вислухай мене. Почуй голос моління мого, коли я взиваю до Тебе.</b></p>
<p><b>Вислухай мене, Господи.</b></p>
<p><b>Нехай направиться молитва моя, як кадило, перед тобою, підношення рук моїх, жертва вечірняя.</b></p>
<p><b>Вислухай мене, Господи.</b></p>
<p><b>Положи, Господи, охорону устам моїм і двері огороди губам моїм.</b></p>
<p><b>Не наклони серця до словес лукавства, щоб вигадувати приводи для гріхів.</b></p>
<p><b>З людьми, що чинять беззаконня, і не буду причисленим до вибраних їх.</b></p>
<p><b>Нехай покарав мене праведник милістю і обвинуватить мене, а єлей грішного нехай не намастить голови моєї.</b></p>
<p><b>Бо ще й молитва моя в уподобаннях їх, пожертвовані були при камені судді їх.</b></p>
<p><b>Почують слова мої, бо були в силі. Як товща землі розірвалася на землі, розсіялися кості їх перед адом.</b></p>
<p><b>Бо до Тебе. Господи, Господи, очі мої, на Тебе уповав я, не відійми путі моєї.</b></p>
<p><b>Охорони мене від сіті, яку наставили на мене, і від соблазні тих, що чинять беззаконня.</b></p>
<h3 align="center" ><i>Стихи </i></h3>
<p><i>Стих: </i><b>Впадуть у сіть свою грішники,* єдиний я, аж доки пройду.</b></p>
<p><i>(г. 8):</i> Моїми помислами між розбійників попавши,* полонився я, окаянний, умом* і, тяжких побоїв зазнавши, всю мою душу поранив,* і відтоді лежу обдертий з чеснот на життєвім шляху.* Священик же, побачивши мене,* ранами болящого, незціленного,* навіть не глянув на мене, презренного,* і левіт, не зносячи душетлінної болісті,* так само, глянувши на мене, пройшов мимо.* Але Ти, що благоволив не з Самарії,* а з Марії воплотитися, Христе Боже,* чоловіколюбством Твоїм подай мені зцілення,* виливаючи на мене велику Твою милість.</p>
<p><i>Стих: </i><b>Голосом моїм до Господа візвав я,* голосом моїм до Господа помолився.</b></p>
<p>Моїми помислами між розбійників попавши,* полонився я, окаянний, умом* і, тяжких побоїв зазнавши, всю мою душу поранив,* і відтоді лежу обдертий з чеснот на життєвім шляху.* Священик же, побачивши мене,* ранами болящого, незціленного,* навіть не глянув на мене, презренного,* і левіт, не зносячи душетлінної болісті,* так само, глянувши на мене, пройшов мимо.* Але Ти, що благоволив не з Самарії,* а з Марії воплотитися, Христе Боже,* чоловіколюбством Твоїм подай мені зцілення,* виливаючи на мене велику Твою милість.</p>
<p><i>Стих: </i><b>Проллю перед Ним моління моє,* печаль мою перед Ним сповіщу.</b></p>
<p>Якщо яка чеснота і якщо яка похвала* – належить вона святим!* Під мечі бо приклонили вони шиї* – ради Тебе, що приклонив Небеса і зійшов;* пролили кров свою* – ради Тебе, що Себе зубожив і вид слуги прийняв;* смирилися аж до смерти* – убогість Твою наслідуючи.* Їх же молитвами, по множеству щедрот Твоїх,* Боже, помилуй нас.</p>
<p><i>Стих: </i><b>Коли іщезав від мене дух мій,* то Ти пізнав стежки мої.</b></p>
<p><i>(г. 8, под. «Господи, аще і на судищі»):</i> Господи, Ти священних Учнів Твоїх* словесними Небесами показав єси;* їх священним заступництвом* од земних зол мене ізбав,* стриманістю розуму підносячи завжди* до Страстей помисел мій,* як Щедрий і Чоловіколюбець.</p>
<p><i>Стих: </i><b>На цій путі, по якій я ходив,* скрили сіть на мене.</b></p>
<p>Маючи всі час постування,* що співдіє Божественним добродійствам,* плачмо од усього серця* і Спасові голосімо:* Заради учнів Твоїх, Господи Многомилостивий,* спаси тих, що у страсі оспівують* премноге чоловіколюбіє Твоє.</p>
<p><i>Стих: </i><b>Дивився я на право і споглядав,* і не було, хто знав би мене.</b></p>
<p><i>(г. 8, под. «Славную і Пречистую»):</i> Апостоли всехвальнії, за світ молільники,* немічних цілителі, здоров’я охоронці,* зобабіч оберігайте нас, що постування час проходимо,* у божественному мирі поміж собою,* ум незбурений пристрастями охороняючи,* щоб співали всі ми пісню Христові Воскреслому,* як Переможцеві.</p>
<p><i>Інші стихири, Великого Канону, за грецьким алфавітом – 24.Творіння Андрея Критського.</i></p>
<p><i>Стих: </i><b>Пропала втеча для мене,* і нема, хто б шукав душі моєї.</b></p>
<p><i>(г. 4): </i>Все життя моє* з блудницями та митарями стратилося,* тож чи зможу хоча б на старість покаятися* у всьому, що согрішив я?* Будівничий усіх і Лікарю недужих,* – Господи, перше, ніж до кінця загину, спаси мене.</p>
<p><i>На кожній із сих стихир творимо доземний поклін (або, як приписують старі Тріоді, три малі поклони)</i></p>
<p><i>Стих: </i><b>Візвав я до Тебе, Господи, я сказав: Ти єси уповання моє,* Ти моя часть на землі живих.</b></p>
<p>Тягар недбальства держить мене,* у твані валяюся,* стрілою підстрелений Веліяла,* й оскверняю те в мені, що за Образом.* Ми недбайливі – Ти навертаєш, ми прогрішили – Ти визволяєш:* Господи, перше, ніж до кінця загину, спаси мене.</p>
<p><i>Стих: </i><b>Зваж на моління моє,* бо я дуже упокорений.</b></p>
<p>Став я спотиканням для людей,* роблячи як земний – земне;* подружжям зв’язався я за Твоїм велінням* – і переступив його, осквернивши ложе моє.* Ти, що з землі мене сотворив, – не погордуй творінням Твоїм;* Господи, перше, ніж до кінця загину, спаси мене.</p>
<p><i>Стих: </i><b>Ізбав мене від гонителів моїх,* бо вони скріпилися більше мене.</b></p>
<p>Катом став я для душі моєї,* плоті моїй догоджаючи,* демонів посміховиськом став я* – насолод і неподобств невольник.* Благоутробієм Твоїм пощади, Прогонителю демонів;* Господи, перше, ніж до кінця загину, спаси мене.</p>
<p><i>Стих: </i><b>Виведи із темниці душу мою,* щоб сповідуватися Імені Твоєму.</b></p>
<p>Власновільно согрішив я над усіх,* тим-то й полишено мене;* маю противника душі моєї – плотське мудрування,* і затьмарює мене.* Просвічення сущих у темряві і Провіднику заблуканих,* – Господи, перше, ніж до кінця загину, спаси мене.</p>
<p><i>Стих: </i><b>Мене ждуть праведники,* доки нагородиш мене.</b></p>
<p>Житиме, – говорив пророк, – душа моя, Господи, і восхвалить Тебе,* знайди овеча заблукале – мене,* і причисли мене до стада Твого;* дай мені час покаяння,* щоб, стогнучи, волав я до Тебе:* Господи, перше, ніж до кінця загину, спаси мене.</p>
<p><i>Стих: </i><b>Із глибини візвав я до Тебе, Господи;* Господи, почуй голос мій.</b></p>
<p>Согрішив, согрішив я,* знехтувавши повеління Твої, Христе Боже,* милостивий будь мені, Доброчинцю,* щоб прозрів я внутрішніми очима,* і уник темряви, і зо страхом заволав:* Господи, перше, ніж до кінця загину, спаси мене.</p>
<p><i>Стих: </i><b>Нехай будуть вуха Твої уважні* до голосу моління мого.</b></p>
<p>Звірі мене хижі оточили,* але з їхніх пазурів вирви мене, Владико:* Ти бо хочеш, щоб спаслися* та до пізнання істини прийшли всі люди, як Творець,* і з усіма й мене спаси;* Господи, перше, ніж до кінця загину, спаси мене.</p>
<p><i>Стих: </i><b>Якщо на беззаконня зважатимеш, Господи, – Господи, хто встоїться,* бо у Тебе очищення є.</b></p>
<p>Ліком будь мені, Доброчинцю, Ізбавителю, Спасе мій,* і не відкинь мене;* поглянь – лежу я в беззаконнях,* і піднеси мене як Усесильний,* щоб і я ісповів діяння мої і волав до Тебе:* Господи, перше, ніж до кінця загину, спаси мене.</p>
<p><i>Стих: </i><b>Імени Твого ради чекав я на Тебе, Господи, чекала душа моя на слово Твоє;* уповала душа моя на Господа.</b></p>
<p>Сховавши талант, даний мені,* я, мов немудрий слуга, в землю закопав;* і мене, як негодящого, осуджено,* і не дерзаю надалі просити Тебе:* як Незлобивий, ущедри мене, щоб і я візвав:* Господи, перше, ніж до кінця загину, спаси мене.</p>
<p><i>Стих: </i><b>Від ранньої сторожі до ночі, від ранньої сторожі* нехай уповає Ізраїль на Господа.</b></p>
<p>Ти, що висушив джерело страждань* кровоточивої, коли та доторкнулася до країв одежі Твоєї,* дай мені відпущення прогрішень* – тому, хто з безсумнівною вірою до Тебе прибігає,* і прийми мене, як і її, і зціли мою болість;* Господи, перше, ніж до кінця загину, спаси мене.</p>
<p><i>Стих: </i><b>Бо в Господа милість і багате в Нього ізбавління. І Той ізбавить Ізраїля* від усіх беззаконь його.</b></p>
<p>Будеш сидіти на престолі,* Ти, що сотворив словом Небо і землю;* будемо всі предстояти,* ісповідуючи Тобі гріхи наші;* перед днем отим у покаянні мене прийми,* – Господи, перше, ніж до кінця загину, спаси мене.</p>
<p><i>Стих: </i><b>Хваліть Господа, всі народи,* хваліть Його, всі люди.</b></p>
<p>Зглянься поглядом добросердим,* і будь до мене милостивий, Єдиний Спасе,* струмені зцілень даруй* бідній моїй і окаянній душі,* відмий від бруду діл моїх, щоб заспівав я:* Господи, перше, ніж до кінця загину, спаси мене.</p>
<p><i>Стих: </i><b>Бо утвердилася милість Його на нас,* і істина Господня перебуває на віки.</b></p>
<p>Мечі приготував Веліял,* уполювати поспішаючи смиренну мою душу;* чужим учинив він мене просвіченню* від пізнання, Щедрий, лиця Твого.* Сильний у кріпості, з тенет його витягни мене,* – Господи, перше, ніж до кінця загину, спаси мене.</p>
<p><i>Стих: </i><b>До Тебе, що перебуваєш на Небі, звів я очі мої. Так як очі слуг звертаються до рук господарів своїх, як очі служниці – до рук господині її: Так очі наші – до Господа, Бога нашого,* поки помилує нас.</b></p>
<p>Увесь став я рабом пристрастей,* покинувши Закон та Божественні Писання,* – всього мене зціли, Доброчинцю,* що став таким, як я, ради мене, Благий;* наверни мене, Щедрий, пристрастей Очистителю:* Господи, перше, ніж до кінця загину, спаси мене.</p>
<p><i>Стих: </i><b>Помилуй нас, Господи, помилуй нас, бо надто сповнені ми погорди. Надміру сповнена душа наша ганьби від багатих* та зневаги від гордих.</b></p>
<p>Блудниця сльозами змочує* пречисті і чесні ноги Твої,* всіх закликаючи прибігати* і приймати звільнення від гріхів своїх.* Її віру подай і мені, Спасе, щоб голосити до Тебе:* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Скверну очисти душі моєї,* Ти, що мене ради зубожів і младенствував плоттю,* краплю милости Твоєї низпославши* немічному й окаянному, Христе:* омий од скверни, вилікуй недужого,* – Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Утверди, Владико, душу мою* до Тебе прибігати і Тобі завше служити,* Ти бо Покров мій єси і Хоронитель,* і заступництво, і допомога;* сподоби мене, Боже-Слове, взивати у дерзновенні:* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Стіною непохитною будь нам, Ісусе Спасе,* і Милостивий Боже,* бо ложжю звичаїв і діл упали ми;* але піднеси, як Доброчинець, творіння* і примирися, як Щедрий.* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Сином блудним став я, розтративши багатство,* від голоду нині тану.* Під захист Твій прибігаю:* прийми мене, як і того, Отче Благий,* і причасником трапези удостой бути, щоб голосив я до Тебе:* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Із заздрости позбавив Раю* первозданного злоначальник;* сказавши «Пом’яни!» на Древі, розбійник повернув Рай.* А я, вірою і страхом,* «Пом’яни мене!» волаю до Тебе;* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Руку мені простягни, як Петрові,* і возведи з глибини, Боже,* благодать і милість мені подай,* молитвою Всенепорочної Матері, що Тебе породила без сімені,* і святих Твоїх усіх:* Господи, перше, ніж до кінця загину, спаси мене.</p>
<p><i>Стих: </i><b>Слава Тобі, Боже наш, слава Тобі.</b></p>
<p>Співця Твого кожноденного – прийми мене,* Агнче, що береш гріх мій;* душу і тіло всеціло* в руки Твої передаю,* і вночі, і вдень спрагло взиваю до Тебе:* Господи, перше, ніж до кінця загину, спаси мене.</p>
<p><b>Слава Отцю, і Сину, і Святому Духові.</b></p>
<p>О, невимовне Твоє благоутробіє,* Преблагий, Незлобивий Господи!* О, Безгрішний і Щедрий, не відкинь мене від лиця Твого!* – щоб і я подячно,* радіючи й співаючи, взивав до Тебе:* Господи, перше, ніж до кінця загину, спаси мене.</p>
<p><b>І нині, і повсякчас, і на віки віків. Амінь.</b></p>
<p>О, невимовне сходження!* О, небувалого Різдва пречудність!* О, як Діва Младенця Тебе носить* в обіймах своїх – Творця і Бога!* Ти, що з Неї воплотитися зволив, Доброчинцю* – Господи, перше, ніж до кінця загину, спаси мене.</p>
<h3 align="center" ><b><i>Вхід</i></b></h3>
<p><b><i>Молитва входу</i></b></p>
<p><i>Диякон:</i> Господеві помолімся.</p>
<p><i>Священик:</i> Увечорі, і вранці, і опівдні благословимо, благодаримо і молимось до Тебе, Владико всіх, чоловіколюбче Господи. Направ молитву нашу, як кадило, перед тобою, не дай нахилити сердець наших до слів або помислів лукавих, але ізбав нас від усього, що ловить душі наші, бо до Тебе, Господи, Господи, очі наші, і на Тебе ми уповали, не посором нас, Боже наш.</p>
<p>Бо Тобі належить усяка слава, честь, і поклонення, Отцю, і Сину, і Святому Духові, нині і повсякчас, і на віки віків. Амінь.</p>
<p><i>Диякон:</i> Премудрість, прості.</p>
<p><b><i>«Світло тихе»</i></b></p>
<p><b><i>Люди:</i> Світло тихе святої слави безсмертного Отця небесного, святого, блаженного, Ісусе Христе, прийшовши на захід сонця, побачивши світло вечірнє, оспівуємо Отця, і Сина, і Святого Духа – Бога. Достоїн єси у всі часи оспівуваним бути голосами преподобними, Сину Божий, що даєш життя всьому світу, ради чого ввесь світ славить Тебе.</b></p>
<p><i>Диякон:</i> Будьмо уважні. </p>
<p><i>Священик:</i> Мир всім.</p>
<p><i>Диякон:</i> Премудрість. Будьмо уважні. </p>
<p><i>Люди співають<b> прокімен.</b></i></p>
<p><i>Прокмен</i> <i>(г. 4):</i> О, Боже, відплати, Господи!* О, Боже, відплати, і явися у сяйві. <i>(Пс. 93, 1).</i></p>
<p><i>Стих:</i> Встань, судде землі, відплати гордим по заслузі <i>(Пс. 93, 2).</i></p>
<h3 align="center" ><b><i>Читання книг Старого завіту</i></b></h3>
<p><i>Диякон:</i> Премудрість. </p>
<p><i>Читець:</i><b> З книги Буття читання.</b></p>
<p><i>Диякон:</i> Будьмо уважні.</p>
<p>Як Аврамові було дев'ятдесят дев'ять років, з'явився Аврамові Господь і сказав йому: Я - Бог всемогутній. Ходи зо мною і будь бездоганний. Я зроблю союз мій між мною й тобою й розмножу тебе вельми-вельми. І припав Аврам на лице своє до землі, а Бог сказав до нього: Ось мій союз із тобою: Ти бо станеш батьком многоти народів. Отож уже більше не зватимешся Аврам, лише Авраам буде твоє ім'я, бо батьком многоти народів я тебе зроблю. Я зроблю тебе дуже-дуже плодовитим, виведу з тебе народи, навіть царі вийдуть із тебе. І встановлю я мій союз між мною й тобою і між твоїми потомками, в їхніх поколіннях, як союз вічний, щоб бути Богом тобі й потомкам по тобі. Я дам тобі і твоїм потомкам край, де ти пробуваєш (як чужинець), увесь Ханаан-край, у вічне посідання, і буду їм Богом. Далі сказав Бог до Авраама: Ти берегтимеш союз мій, ти й твої потомки, в їхніх поколіннях. Ось мій союз, що його маєте берегти між мною й вами, і між потомками по тобі: кожного чоловіка серед вас обрізати.<i> (Бут. 17, 1-10)</i>.</p>
<p><i>Прокімен (г. 4):</i> Співайте Господеві пісню нову <i>(Пс. 95, 1).</i></p>
<p><i>Стих:</i> Співайте Господеві, благословіть його ім'я <i>(Пс. 95, 2).</i></p>
<p><i>Диякон: </i>Повеліте.</p>
<p><i>Священик, держачи свічник і кадильницю і дивлячись на престол, чинить знак хреста і співає:</i></p>
<p>Премудрість, прості.</p>
<p><i>Обернувшись до народу, знову чинить знак хреста і співає:</i></p>
<p>Світло Христове просвіщає всіх.</p>
<p><i>Ми робимо три доземні поклони.</i></p>
<p><i>Читець:</i><b> З книги Приповідок читання.</b></p>
<p>Диякон:Будьмо уважні.</p>
<p>Розумний син веселить батька, дурний же матір свою зневажає. Дурнота - радість безглуздому; розумний чоловік іде шляхом просто. Без міркування задуми не таланять, а як порадників багато - щастять. Людина рада відповіді своїх уст, і яке любе слово, сказане доречі! Стежка життя веде мудрого вгору, щоб ухилитись від Шеолу долі. Господь розвалить дім гордих й утвердить межу вдовиці. Огидні Господеві задуми погані, слова ж чисті - приємні. Хто жадібний наживи, той руйнує дім свій; а хто гостинці ненавидить, той буде жити. Серце праведного обдумує, що має відповісти; а уста злих зло виливають. Господь від лихих далеко, молитву ж праведних вислуховує. Ласкавий погляд веселить серце; добра новина підкріпляє тіло. Вухо, що слухає спасенного картання, посеред розумних перебуває. Хто напоумлення відкидає, свою душу зневажає; а хто на навчання зважає, той глузду набуває. Острах Господній - мудрости навчання; славу випереджує - покора. Людина робить задуми в серці, але від Господа - відповідь язика. Усі дороги людини чисті в очах власних, Господь же розцінює духа. Здайся на Господа у твоїх справах, і задуми твої здійсняться. Усе зробив Господь для власної мети, ба навіть грішника - на день лиха. Осоружний Господеві - кожен гордий серцем; такий напевне кари не уникне. Милосердям і правдою покутується гріх, а острахом Господнім ухиляється зло. Коли вчинки людини Господеві милі, то він і ворогів його мирить з ним. Ліпше трохи з правдою, ніж з кривдою прибутки великі. Серце людське обмірковує дорогу, та Господь управляє його кроком. В царя на устах - вирок; на суді уста його не помиляться. <i>(Прип. 15, 20-16, 10)</i>.</p>
<p><i>Читець читає <b>паремію</b>. Якщо на другий день є свято або полиєлей, читається паремії празника або святого.</i></p>
<p><i>Священик: </i>Мир тобі<i>.</i></p>
<p><i>Диякон:</i> Премудрість.</p>
<h3 align="center" ><b><i>«Нехай направиться»</i></b></h3>
<p><i>Священик від передньої сторони престолу співає:</i></p>
<p>Нехай направиться молитва моя, як кадило, перед тобою, підношення рук моїх, жертва вечірняя.</p>
<p><i>Люди:</i><b> Нехай направиться молитва моя, як кадило, перед тобою, підношення рук моїх, жертва вечірняя.</b></p>
<p><i>Священик, стоячи з правої сторони, співає перший вірш:</i></p>
<p>Господи, візвав я до Тебе, вислухай мене. Почуй голос моління мого, коли я взиваю до Тебе.</p>
<p><i>Люди:</i><b> Нехай направиться...</b></p>
<p><i>Священик, стоячи ззаду престолу, співає другий вірш:</i></p>
<p>Положи, Господи, охорону устам моїм і двері огороди губам моїм.</p>
<p><i>Люди:</i> <b>Нехай направиться...</b></p>
<p><i>Священик, з лівої сторони, співає третій вірш:</i></p>
<p>Не наклони серця мого до словес лукавства, щоб вигадувати приводи для гріхів.</p>
<p><i>Люди:</i><b> Нехай направиться...</b></p>
<p><i>Священик, з передньої сторони престолу:</i></p>
<p>Нехай направиться молитва моя, як кадило, перед тобою.</p>
<p><i>Люди:</i><b> Підношення рук моїх, жертва вечірняя.</b></p>
<p><i>Священик кадить престол на початку і при кінці кожного вірша, який співає.</i></p>
<p><i>Коли священик співає: </i>Нехай направиться...,<i> люди моляться навколішках; коли ж співають люди, священик зі служачими у святилищі стають на коліна, молячись.</i></p>
<p><i>По закінченні робимо три доземні поклони.</i></p>
<p><i>Якщо є празник святого, або храмове свято припаде в посні дні, тоді диякон або священик мовить: </i>Будьмо уважні,<i> а читець – прокімен апостола. Тоді читається Апостол, співається </i>Алилуя <i>читається Євангеліє.</i></p>
<h3 align="center" ><b><i>Єктенія усильного благання</i></b></h3>
<p><i>Диякон:</i> Промовмо всі з усієї душі і з усієї мислі нашої промовмо. </p>
<p><i>Люди:</i><b> Господи, помилуй.</b></p>
<p>Господи вседержителю, Боже отців наших, молимось Тобі, вислухай і помилуй.</p>
<p><i>Люди:</i><b> Господи, помилуй.</b></p>
<p>Помилуй нас, Боже, по великій милості твоїй, молимось Тобі, вислухай і помилуй.</p>
<p><i>Люди:</i><b> Господи, помилуй <i>(3).</i></b></p>
<p><b><i>Молитви усильного благання</i></b></p>
<p>Господи Боже наш, усильне це моління прийми від рабів твоїх і помилуй нас по множеству милости Твоєї, і щедроти твої зішли на нас і на всіх людей твоїх, що очікують від Тебе багатої милости.</p>
<p>Ще молимось за святішого вселенського архиєрея <i>(ім’я),</i> папу Римського, і за блаженнішого патріярха нашого <i>(ім’я),</i> і за преосвященнішого архиєпископа й митрополита нашого Кир <i>(ім’я), </i>боголюбивого єпископа нашого Кир <i>(ім‘я), </i>[<i>у монастирях:</i> за всечесніших отців наших, архимандрита <i>(ім’я)</i>, протоігумена <i>(ім’я),</i> ігумена <i>(ім’я)</i>]<i>,</i> за тих, що служать і послужили у святім храмі цім (у святій обителі цій), і за отців наших духовних, і всю во Христі братію нашу.</p>
<p><i>Люди, на кожне прошення: </i><b>Господи, помилуй </b><i>(3).</i></p>
<p>Ще молимось за Богом бережений народ наш, за правління і за все військо.</p>
<p>Ще молимось за предстоячих людей, що очікують від Тебе великої й багатої милости, за тих, що творять нам милостиню, і за всіх православних християн.</p>
<p><i>Священик:</i> Бо милостивий і чоловіколюбець Бог єси, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>
<p><i>Люди:</i><b> Амінь.</b></p>
<h3 align="center" ><b><i>Єктенія за оглашенних</i></b></h3>
<p>Помоліться, оглашенні, Господеві. </p>
<p><i>Люди, на кожне прошення:</i><b> Господи, помилуй.</b></p>
<p>Вірні, за оглашенних помолімся, щоб Господь помилував їх.</p>
<p>Огласив їх словом істини. Відкрив їм євангеліє правди.</p>
<p>Приєднав їх до святої своєї соборної й апостольської Церкви.</p>
<p>Спаси, помилуй, заступи й охорони їх, Боже, Твоєю благодаттю.</p>
<p>Оглашенні, голови ваші Господеві приклоніть.</p>
<p><b><i>Люди:</i> Тобі, Господи.</b></p>
<p><b><i>Молитва за оглашенних</i></b></p>
<p><i>Священик:</i> Боже, Боже наш, создателю і створителю всього; що хочеш, щоб усі спаслися і прийшли до розуміння істини. Споглянь на твоїх рабів оглашенних і ізбав їх від давньої омани і підступу супротивного; і призови їх до вічного життя, просвіщаючи їх душі і тіла, і приєднуючи їх до словесного твого стада, яке ім’ям твоїм святим називається.</p>
<p>Щоб і вони з нами славили пречесне й величне ім’я Твоє, Отця, і Сина, і Святого Духа, нині і повсякчас, і на віки віків.</p>
<p><i>Люди:</i><b> Амінь.</b></p>
<p><i>Диякон:</i> Всі оглашенні, вийдіть; оглашенні, вийдіть; всі оглашенні, вийдіть, щоб ніхто з оглашенних не залишився, тільки вірні, ще і ще в мирі Господеві помолімся.</p>
<p><i>Люди:</i><b> Господи, помилуй.</b></p>
<p><i>Це кажеться тільки до середи четвертого тижня посту; від того дня, коли священик виголосить: </i>Щоб і вони з нами славили...,<i> диякон мовить і ці прошення:</i></p>
<h3 align="center" ><b><i>Єктенія за тих, що готуються до хрещення</i></b></h3>
<p>Всі оглашенні, вийдіть; оглашенні, вийдіть; всі, що до просвіщення, приступіть: помоліться ви, що до просвіщення,.</p>
<p><i>Люди, на кожне прошення</i>: <b>Господи, помилуй.</b></p>
<p>Вірні, за братів, що до святого просвіщення готуються, і спасення їх, Господеві помолімся.</p>
<p>Щоб Господь Бог наш утвердив їх і укріпив.</p>
<p>Просвітив їх просвіщенням розуму і благочестя.</p>
<p>Сподобив їх у належну пору купелі зновубуття, відпущення гріхів і одежі нетління.</p>
<p>Новородив їх водою і духом.</p>
<p>Дарував їм звершення віри.</p>
<p>Приєднав їх до святого свого і вибраного стада.</p>
<p>Спаси, помилуй, заступи і охорони їх, Боже, Твоєю благодаттю.</p>
<p>Ви, що до просвіщення, голови ваші Господеві приклоніть.</p>
<p><i>Люди:</i><b> Тобі, Господи.</b></p>
<p><b><i>Молитва за тих, що готуються до святого просвіщення</i></b></p>
<p><i>Священик:</i> Яви, Владико, лице Твоє на тих, що готуються до святого просвіщення і прагнуть стрясти гріховну скверну, озори їх помисел, упевни їх у вірі, утверди в надії, соверши в любові, вчини чесними членами Христа твого, що дав себе як ізбавління за душі наші.</p>
<p>Бо Ти єси просвіщення наше, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>
<p><i>Люди:</i><b> Амінь.</b></p>
<p><i>Диякон:</i> Всі, що до просвіщення, вийдіть; ви, що до просвіщення, вийдіть; всі оглашенні, вийдіть, щоб ніхто з оглашенних не залишився, тільки вірні, ще і ще в мирі Господеві помолімся.</p>
<p><i>Люди: </i><b>Господи, помилуй</b><i>.</i></p>
<p><b><i>Перша молитва за вірних</i></b></p>
<p>Боже великий і хвальний, що животворящою смертю Христа твого переставив нас від тління в нетління, Ти визволь усі наші почуття від пристрасного умертвіння, поставивши їм за доброго провідника внутрішню розсудливість; і око, отже, нехай не пристане ні на який погляд лукавий, а слух нехай буде замкнений для пустих слів, язик же нехай очиститься від слів непристойних; очисть же наші губи, що хвалять Тебе, Господи; учини, щоб руки наші здержувалися від злих учинків, а діяли тільки те, що добровгодне Тобі, утверджуючи всі наші члени і мислі благодаттю Твоєю.</p>
<p><i>Диякон:</i> Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p><i>Диякон:</i> Премудрість.</p>
<p><i>Священик:</i> Бо Тобі належить усяка слава, честь і поклонення, Отцю, і Сину, і Святому Духові, нині і повсякчас, і на віки віків.</p>
<p><i>Люди:</i><b> Амінь.</b></p>
<p><i>Диякон:</i> Ще і ще в мирі Господеві помолімся.</p>
<p><i>Люди:</i><b> Господи, помилуй.</b></p>
<p><b><i>Друга молитва за вірних</i></b></p>
<p>Владико святий, преблагий, молимо Тебе, багатого в милості, милостивий будь нам, грішним; і сотвори нас достойними прийняти єдинородного твого Сина і Бога нашого, царя слави. Ось бо пречисте його тіло і животворяща кров, що в цей час входять у невидимому супроводі множества воїнства небесного, мають предложитися на цій тайній трапезі, а їх причастя неосудно нам даруй, щоб ми, осяяні ними мисленним оком, стали синами світла і дня.</p>
<p><i>Диякон:</i> Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p><i>Диякон:</i> Премудрість.</p>
<p><i>Священик:</i> За даром Христа твого, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків.</p>
<p><i>Люди:</i> <b>Амінь.</b></p>
<h3 align="center" ><b><i>«Нині сили»</i></b></h3>
<p><b>Нині сили небесні з нами невидимо служать: ось бо входить Цар слави, ось жертва тайна совершенна супроводиться у славі. З вірою і любов’ю приступім, щоб нам причасниками життя вічного бути. Алилуя, алилуя, алилуя.</b></p>
<p><i>Диякон кадить, а відтак разом зі священиком мовлять:</i> Нині сили небесні... <i>тричі.</i></p>
<p><i>Тоді творять вхід із передшеосвяченими дарами, не мовлячи нічого.</i></p>
<p><i>По вході робимо три доземні поклони.</i></p>
<p><b></b></p>
<h3 align="center" ><b><i>Прохальна єктенія</i></b></h3>
<p><i>Диякон:</i> Сповнім вечірню молитву нашу Господеві.</p>
<p><i>Люди, на кожне прошення:</i><b> Господи, помилуй.</b></p>
<p>За предложені і передшеосвячені чесні дари Господеві помолімся.</p>
<p>Щоб чоловіколюбець Бог наш, прийнявши їх у святий, і пренебесний, і мисленний свій жертовник, як приємний запах духовний, зіслав нам божественну благодать і дар Святого Духа, помолімся. Щоб ізбавитися нам від усякої скорби, гніву й нужди, Господеві помолімся.</p>
<p><b><i>Молитва по поставленні святих таїн</i></b></p>
<p><i>Священик:</i> Боже невимовних і невидимих таїн, у Тебе є сховані скарби премудрости й розуму; Ти відкрив нам служіння цій служби і з-за багатого твого чоловіколюбія поставив нас, грішних, приносити Тобі дари й жертви за наші гріхи і людські невідання. Ти сам, невидимий царю, що твориш діла великі й недослідні, славні й надзвичайні, яким немає числа, споглянь на нас, недостойних рабів твоїх, що стоять перед цим святим жертовником, як перед херувимським твоїм престолом, на якому єдинородний твій Син і Бог наш спочиває під страшними таїнствами, що лежать перед нами.</p>
<p>Визволивши і нас, і вірних людей твоїх від усякої нечистоти, освяти душі і тіла всіх нас освяченням невід’ємним, щоб ми з чистим сумлінням, з незасоромленим лицем, з просвіченим серцем причащаючися цих божественних святощів і оживотворювані ними, з’єдналися з самим Христом твоїм, істинним Богом нашим, що сказав: Хто їсть моє тіло і хто п’є мою кров, у мені перебуває і я в ньому; щоб ми, як поселиться і житиме в нас Слово Твоє, Господи, стали храмом пресвятого й поклоняємого твого Духа, визволені від усякого диявольського підступу, що докопується ділом, або словом, або помислом, і одержали обіцяні нам блага, з усіма святими твоїми, що від віку Тобі благоугодні були.</p>
<p><i>Диякон:</i> Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p>Вечора всього звершеного, святого, мирного й безгрішного у Господа просім.</p>
<p><b><i>Люди, на кожне прошенення:</i></b><b>Подай, Господи.</b></p>
<p>Ангела миру, вірного наставника, хоронителя душ і тілес наших у Господа просім.</p>
<p>Прощення й відпущення гріхів і прогрішень наших у Господа просім.</p>
<p>Доброго й пожиточного душам нашим і миру для світу у Господа просім.</p>
<p>Осталий час життя нашого в мирі й покаянні скінчити у Господа просім.</p>
<p>Християнської кончини життя нашого, безболісної, бездоганної, мирної, і доброго одвіту на страшнім судищі Христовім просім.</p>
<p>Єдність віри і причастя Святого Духа випросивши, самі себе, і один одного, і все життя наше Христу Богові віддаймо. </p>
<p><i>Люди:</i><b> Тобі, Господи.</b></p>
<h3 align="center" ><b><i>«Отче наш»</i></b></h3>
<p><i>Священик:</i> І сподоби нас, Владико, зі сміливістю, неосудно сміти призивати Тебе, небесного Бога Отця, і мовити.</p>
<p><i>Люди:</i><b> Отче наш, що єси на небесах, нехай святиться ім’я Твоє, нехай прийде царство Твоє, нехай буде воля твоя, як на небі, так і на землі. Хліб наш насущний дай нам днесь; і прости нам довги наші, як і ми прощаємо довжникам нашим; і не введи нас у спокусу, але ізбав нас від лукавого.</b></p>
<p><i>Священик:</i> Бо Твоє єсть царство, і сила, і слава, Отця, і Сина, і Святого Духа, нині і повсякчас і на віки віків.</p>
<p><i>Люди:</i><b> Амінь.</b></p>
<p><i>Священик:</i> Мир всім.</p>
<p><i>Люди:</i><b> І духові твоєму.</b></p>
<p><i>Диякон:</i> Голови ваші Господові приклоніть.</p>
<p><i>Люди:</i><b> Тобі, Господи.</b></p>
<p><i>Священик:</i> Боже, єдиний благий і милосердний, що живеш на висотах і споглядаєш на смиренних, споглянь милосердним оком на всіх людей твоїх, і захорони їх, і сподоби всіх нас неосудно причаститися цих твоїх животворящих таїн, бо перед тобою ми схилили свої голови, очікуючи від Тебе багатої милости.</p>
<p>Благодаттю, і щедротами, і чоловіколюбієм єдинородного Сина твого, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків.</p>
<p><i>Люди:</i><b> Амінь.</b></p>
<p><i>Священик:</i> Зглянься, Господи Ісусе Христе, Боже наш, від святого жилища твого і від престолу слави царства твого і прийди, щоб освятити нас, Ти, що вгорі з Отцем сидиш і тут з нами невидимо перебуваєш, і сподоби нас могутньою Твоєю рукою подіти нам пречисте Твоє тіло і чесну кров, а через нас усім людям.</p>
<p><i>Священик і диякон поклоняються тричі, мовлячи:</i></p>
<p>Боже, милостивий будь мені, грішному.</p>
<h3 align="center" ><b><i>Причастя</i></b></h3>
<p><i>Диякон:</i> Будьмо уважні,</p>
<p><i>Священик:</i> Передшеосвячене святеє святим.</p>
<p><i>Люди:</i><b> Єдин свят, єдин Господь, Ісус Христос, на славу Бога Отця. Амінь.</b></p>
<p><i>Причасний:</i><b> Споживіте і збагніте, що благий Господь. Алилуя, алилуя, алилуя.</b></p>
<p><i>(Якщо читалося Апостол і Євангеліє празника або святого, співається і його причасний).</i></p>
<p><b><i>Молитва приготування до святого причастя</i></b></p>
<p><b>Вірую, Господи, і ісповідую, що Ти єси воістину Христос, Син Бога живого, що прийшов у світ грішників спасти, з яких перший (перша) я.</b></p>
<p><b>Вечері Твоєї тайної днесь, Сину Божий, мене причасника (причасницю) прийми, бо ворогам твоїм тайни не повім і поцілунку не дам Тобі, як Юда, але, як розбійник, сповідаюся Тобі:</b></p>
<p><b>Пом’яни мене, Господи, коли прийдеш, у царстві твоїм.</b></p>
<p><b>Пом’яни мене, Владико, коли прийдеш, у царстві твоїм.</b></p>
<p><b>Пом’яни мене. Святий, коли прийдеш, у царстві твоїм.</b></p>
<p><b>Нехай не на суд і не в осудження буде мені причастя Святих Твоїх Таїн, Господи, а на зцілення душі і тіла.</b></p>
<p><b>Боже, милостивий будь мені, грішному (грішній).</b></p>
<p><b>Боже, очисти мої гріхи і помилуй мене.</b></p>
<p><b>Без числа</b> <b>нагрішив (нагрішила) я, Господи, прости мені.</b></p>
<p><i>Диякон, узявши чашу і обернувшись до людей, мовить: </i>Приступіте<i>.</i></p>
<p><i>Люди: </i><b>Благословлю Господа на всякий час. Алилуя.</b></p>
<p><i>Причастя вірних відбувається, як на Літургії Івана Золотоустого.</i></p>
<p><i>Священик, причащаючи, мовить:</i> Чесного, і пресвятого, і пречистого тіла Господа, і Бога, і Спаса нашого Ісуса Христа причащається раб Божий (раба Божа) <i>(ім’я),</i> на відпущення гріхів своїх і на життя вічне. Амінь.</p>
<p><i>Після обкадження дарів священик, узявши чашу і обернувшись до людей, мовить:</i></p>
<p>Благословен Бог, що просвічує й освячує нас.</p>
<p>Завжди, нині і повсякчас, і на віки віків.</p>
<p><i>І відносить святе до проскомидійника.</i></p>
<p><i>Люди:</i> <b>Амінь. Благодаримо Тебе, Христе Боже наш, що сподобив єси нас бути причасниками твого пречистого тіла і Твоєї чесної крови, пролитої за ввесь світ, на відпущення гріхів – таїнства твого промислу. Алилуя, алилуя, алилуя.</b></p>
<h3 align="center" ><b><i>Благодарна єктенія</i></b></h3>
<p><i>Диякон:</i> Прості, прийнявши божественних, святих, пречистих, безсмертних, небесних і животворящих, страшних Христових таїн, достойно благодарім Господа.</p>
<p><i>Люди:</i><b> Господи, помилуй.</b></p>
<p>Заступи, спаси, помилуй і охорони нас, Боже, Твоєю благодаттю.</p>
<p><i>Люди:</i><b> Господи, помилуй.</b></p>
<p>Вечір весь звершений, святий, мирний і безгрішний випросивши, самі себе, і один одного, і все життя наше Христу Богові віддаймо.</p>
<p><i>Люди:</i><b> Тобі Господи.</b></p>
<p><b><i>Молитва благодарення</i></b></p>
<p><i>Священик:</i> Благодаримо Тебе, Спаса всіх Бога, за всі блага, які Ти подав нам, і за причастя святого тіла і крови Христа твого, і молимось до Тебе, Владико чоловіколюбче: Захорони нас під покровом крил твоїх, і дай нам аж до останнього нашого віддиху достойно причащатися твоїх святощів, на просвічення душі і тіла, у насліддя небесного царства.</p>
<p>Бо Ти єси освячення наше і Тобі славу возсилаємо, Отцю, і Сину, і Святому Духові, нині і повсякчас, і на віки віків. </p>
<p><i>Люди:</i><b> Амінь.</b></p>
<p><i>Священик:</i> В мирі вийдім. </p>
<p><i>Люди:</i><b> В імені Господнім. </b></p>
<p><i>Диякон:</i> Господеві помолімся. </p>
<p><i>Люди:</i><b> Господи, помилуй.</b></p>
<h3 align="center" ><b><i>Заамвонна молитва</i></b></h3>
<p><i>Священик:</i> Владико вседержителю, Ти всю твар премудрістю створив і невимовним твоїм промислом і великою благістю ввів нас у ці священні дні на очищення душ і тілес, на здержання пристрастей, для надії воскресення.</p>
<p>Ти в сорока днях вручив скрижалі, богом писані письмена, угодникові Твоєму Мойсеєві.</p>
<p>Подай і нам, благий, добрим подвигом подвизатися, час посту завершити, віру неподільну зберегти, голови невидимих зміїв сокрушити, і переможцями гріха явитись, і неосудне достигнути поклонитися святому воскресенню.</p>
<p>Бо благословилося і прославилося пречесне й величне ім’я Твоє, Отця, і Сина, і Святого Духа, нині і повсякчас, і на віки віків.</p>
<p><i>Люди:</i><b> Амінь. Будь ім’я Господнє благословенне від нині і до віку </b><i>(3)</i></p>
<p><i>Священик роздає людям антидор.</i></p>
<h3 align="center" ><b><i>Псалом 33</i></b></h3>
<p><b>Благословлю Господа на всякий час, завжди хвала його в устах моїх.</b></p>
<p><b>У Господі похвалиться душа моя, нехай почують лагідні і возвеселяться.</b></p>
<p><b>Возвеличте Господа зо мною, і вознесімо ім’я його вкупі.</b></p>
<p><b>Я шукав Господа, і він вислухав мене, і від усіх скорбот моїх ізбавив мене.</b></p>
<p><b>Приступіть до нього і просвітіться, і лиця ваші не постидаються.</b></p>
<p><b>Оцей убогий візвав, і Господь вислухав його, і від усіх скорбот його спас його.</b></p>
<p><b>Ополчиться ангел Господень навкруг тих, що бояться його, і ізбавить їх.</b></p>
<p><b>Вкусіте і видіте, що благий Господь; блажен муж, що уповає на нього.</b></p>
<p><b>Бійтеся Господа, всі святії його, бо нема недостатку в тих, що бояться його.</b></p>
<p><b>Багаті збідніли і зголодніли, а тим, що шукають Господа, не забракне ніякого добра.</b></p>
<p><b>Прийдіте, чада, послухайте мене, страху Господнього навчу вас.</b></p>
<p><b>Хто є той чоловік, що, люблячи життя, бажає видіти дні благі?</b></p>
<p><b>Стримай язик твій від зла і губи твої, щоб не говорити лести.</b></p>
<p><b>Відхилися від зла і твори добро, шукай миру і біжи за ним.</b></p>
<p><b>Очі Господні на праведних, а уші його на молитву їх.</b></p>
<p><b>Лице ж. Господнє проти тих, що творять зло, щоб викоренити з землі пам’ять їх.</b></p>
<p><b>Візвали праведні і Господь вислухав їх, і від усіх скорбот їх ізбавив їх.</b></p>
<p><b>Близький Господь до сокрушених серцем, і смиренних духом спасе.</b></p>
<p><b>Багато скорбот у праведних, і від усіх них ізбавить їх Господь.</b></p>
<p><b>Охороняє Господь усі кості їх, ні одна з них не сокрушиться.</b></p>
<p><b>Смерть грішників люта, і ті, що ненавидять праведного, згрішать.</b></p>
<p><b>Ізбавить Господь душі рабів своїх, і не згрішать усі, що уповають на нього.</b></p>
<p><b><i>Молитва на споживання святих дарів</i></b></p>
<p>Господи Боже наш, що ввів нас у ці священні дні і зробив нас причасниками страшних твоїх таїн, приєднай нас до твого словесного стада і вчини нас наслідниками твого царства, нині і повсякчас, і на віки віків. Амінь.</p>
<h3 align="center" ><b><i>Відпуст</i></b></h3>
<p>Благословення Господнє на вас, того благодаттю і чоловіколюбієм, завжди, нині і повсякчас, і на віки віків.</p>
<p><i>Люди: </i><b>Амінь.</b></p>
<p><i>Диякон:</i> Премудрість.</p>
<p><i>Люди:</i><b> Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, Тебе величаємо.</b></p>
<p><i>Священик:</i> Слава Тобі, Христе Боже, уповання наше, слава Тобі.</p>
<p><i>Люди:</i><b> Слава Отцю, і Сину, і Святому Духові, і нині, і повсякчас, і на віки віків. Амінь. Господи, помилуй <i>(3). </i>Благослови.</b></p>
<p><i>Священик:</i> Христос, істинний Бог наш, молитвами пречистої своєї Матері, святих, славних і всехвальних апостолів, святого отця нашого Миколая, архиєпископа Мирлікійського, чудотворця, і святого (<i>ім'я, якого є храм</i>), і всіх святих, помилує і спасе нас, як благий і чоловіколюбець.</p>
<p><i>Вірні:</i> Амінь.</p>