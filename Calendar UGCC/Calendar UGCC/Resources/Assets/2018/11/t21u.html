<h2 align="center" >УТРЕНЯ</h2>
<p><i>Священик одягає на рясу епітрахиль, попередньо поблагословивши його, мовить молитву кадила: </i>Кадило Тобі приносимо, Христе Боже наш як приємний запах духовний, Ти ж його прийми в пренебесний і мисленний Твій жертовник і зішли нам благодать Пресвятого Твого Духа<i>, бере кадильницю, кадить престіл від чотирьох боків, запрестольну ікону та інші ікони святилища. Відтак виходить зі святилища північними дверми, приходить перед св. двері і, вклонившись, кадить ікони південної частини іконостасу, починаючи від образа Спасителя, ікони північної частини, починаючи від ікони Богородиці, потім – хори, правий та лівий. Людей кадить або з солеї, входить південними дверми у святилище, стає перед св. трапезою і виголошує</i>: </p>
<p>Слава святій, одноістотній, животворній і нероздільній Тройці, завжди, нині і повсякчас, і на віки вічні.</p>
<p><i>Вірні:</i> Амінь.</p>
<p>Слава во вишніх Богу, і на землі мир,* в людях благовоління <i>(3 р.).</i></p>
<p>Господи, губи мої відкрий,* і уста мої сповістять хвалу твою <i>(2 р.).</i></p>
<h3 align="center" ><i>Під час читання шестипсалмія</i></h3>
<p><i>священик, стоячи перед св. трапезою, починає мовити утренні молитви.</i></p>
<p><b>Псалом 3 </b><i>(У понеділок)</i></p>
<p>О Господи, як багато моїх ворогів,* багато їх повстало проти мене.</p>
<p>Багато тих, що мені кажуть:* «Нема йому спасіння в Бозі».</p>
<p>Але ти, Господи, щит мій навколо мене,* ти моя слава, підносиш голову мою вгору.</p>
<p>Я голосно візвав до Господа,* і він вислухав мене з гори святої своєї.</p>
<p>Я ліг собі й заснув, і пробудився,* бо Господь мене зберігає.</p>
<p>Я не боюся безлічі людей,* що навколо мене обсіли.</p>
<p>Воскресни, Господи, спаси мене, мій Боже!* По щелепах вдарив ти всіх ворогів моїх, розторощив зуби злих.</p>
<p>У Господа спасіння,* і на твій народ – благословення твоє.</p>
<p><b>Псалом 37 </b><i>(У вівторок)</i></p>
<p>О Господи, не докоряй мені в твоїм гніві,* і не карай мене в твоїм обуренні.</p>
<p>Бо твої стріли мене прошили,* і рука твоя спустилася на мене.</p>
<p>Нема здорового нічого на моїм тілі з-за гніву твого;* немає цілого нічого в моїх костях із-за гріху мого.</p>
<p>Бо мої провини голову мою перевищили,* немов важкий тягар, що тяжить над мою силу.</p>
<p>Смердять, загнивши, мої рани,* задля мого нерозуму.</p>
<p>Принижений, зігнувсь я вельми,* повсякденно сумний ходжу я.</p>
<p>Бо нутро моє повне жару,* і здорового нема нічого на моїм тілі.</p>
<p>Зомлів я, розбитий понад міру,* і скиглю від стогону серця мого.</p>
<p>О Господи, перед тобою все моє бажання,* і стогін мій від тебе не скритий.</p>
<p>Серце моє розколотилось, сила мене полишила,* і навіть очей моїх світло, – і того вже нема в мене.</p>
<p>Друзі мої та приятелі далекі від моєї рани,* і родичі мої стоять оподаль.</p>
<p>І ті, що на моє життя зазіхають, тенета наставляють,* і ті, що бажають мені нещастя, говорять про погибель, увесь час міркують лукаве.</p>
<p>Я, немов глухий, не чую,* і як німий, що уст своїх не відкриває.</p>
<p>Я став, немов людина, що не чує,* в устах якої одвіту немає.</p>
<p>На тебе бо, о Господи, я уповаю,* ти вислухаєш мене, Господи, мій Боже.</p>
<p>Кажу бо: Нехай не втішаються наді мною, як захитається моя нога,* нехай не несуться проти мене.</p>
<p>Я бо ось-ось уже маю впасти,* і біль мій передо мною завжди.</p>
<p>Я бо провину мою визнаю,* і гріхом моїм журюся.</p>
<p>А ті, що без причини зо мною ворогують, ростуть на силі,* чимало тих, що мене безпідставно ненавидять.</p>
<p>І ті, що злом оддячують за добро,* вони проти мене, бо я про добро дбаю.</p>
<p>Не покидай мене, о Господи,* не віддаляйся від мене, мій Боже.</p>
<p>Поспіши мені на допомогу,* Господи, моє спасіння.</p>
<p><b>Псалом 62 </b><i>(У середу)</i></p>
<p>Боже, ти Бог мій!* Тебе шукаю пильно.</p>
<p>Тебе душа моя прагне,* тебе бажає тіло моє в землі сухій, спраглій і безводній.</p>
<p>Отак і я у святині тебе виглядаю:* побачити силу твою й твою славу.</p>
<p>Бо твоя милість ліпша від життя,* уста мої славитимуть тебе.</p>
<p>Отак буду тебе хвалити поки життя мого,* у твоїм імені здійматиму мої руки.</p>
<p>Душа моя насититься, немов туком та оливою,* уста мої веселим голосом хвалитимуть тебе.</p>
<p>Коли згадаю на моїй постелі тебе,* під час нічних чувань розмишлятиму про тебе.</p>
<p>Бо ти прийшов мені на допомогу,* і в тіні крил твоїх я ликуватиму.</p>
<p>Душа моя до тебе лине,* мене підтримує твоя правиця.</p>
<p>Ті ж, які чигають на мою душу,* зійдуть у безодні підземні.</p>
<p>Їх віддадуть мечеві на поталу,* вони шакалів здобиччю стануть.</p>
<p>А цар возвеселиться в Бозі, хвалитиметься кожен, хто ним клянеться,* уста бо тих, що неправду кажуть, будуть закриті.</p>
<p>Слава Отцю, і Сину, і Святому Духові, і нині і повсякчас, і на віки віків. Амінь.</p>
<p>Алилуя, алилуя, алилуя, слава Тобі, Боже. <i>(3 р., без поклонів).</i> </p>
<p>Господи, помилуй. <i>(3 р.)</i>. Слава, і нині:</p>
<p><i>Після трьох перших псалмів виходить північними дверми і, ставши перед св. дверми, продовжує мовити утренні молитви.</i></p>
<p><b> Псалом 87 </b><i>(У четвер)</i></p>
<p>Господи, Боже мого спасіння,* я вдень кличу, і вночі перед тобою скаржусь.</p>
<p>Нехай прийде перед твоє обличчя моя молитва!* Прихили своє вухо до мого благання.</p>
<p>Душа бо моя наситилася горем,* і життя моє наблизилося до шеолу.</p>
<p>Мене залічено до тих, що сходять у яму.* Я став як чоловік, що допомоги не має.</p>
<p>Поміж мерцями моє ложе, немов убиті, що лежать у могилі,* що їх не згадуєш уже більше, що їх відтято від руки твоєї.</p>
<p>Поклав ти мене в глибоку яму,* у темряву та безодню.</p>
<p>Тяжить на мені твій гнів,* і всіма хвилями твоїми гнітиш мене.</p>
<p>Ти віддалив від мене моїх друзів,* зробив мене для них осоружним, мене замкнули, і я не можу вийти.</p>
<p>Очі мої знемоглися від печалі;* до тебе, Господи, щодня взиваю, до тебе простягаю мої руки.</p>
<p>Хіба для мертвих робиш чуда?* Хіба то тіні встануть, щоб тебе хвалити?</p>
<p>Хіба звіщатимуть у могилі твою милість,* у пропасті глибокій − твою вірність?</p>
<p>Хіба чуда твої в темряві будуть відомі,* і твоя ласка в землі забуття?</p>
<p>Ось чому, Господи, до тебе я взиваю,* і моя молитва вранці йде тобі назустріч.</p>
<p>Чому, Господи, відкинув ти мою душу,* чому ховаєш своє обличчя від мене?</p>
<p>Я безталанний і конаю змалку,* я перебув страх твій − і умліваю.</p>
<p>Твій палкий гнів пронісся наді мною,* твої страхіття мене погубили.</p>
<p>Увесь час вони оточують мене, мов води,* усі разом мене обступили.</p>
<p>Ти віддалив від мене товариша і друга,* а із знайомих у мене тільки темінь.</p>
<p><b>Псалом 102 </b><i>(У п'ятницю)</i></p>
<p>Благослови, душе моя, Господа,* і все нутро моє − його святе ім'я.</p>
<p>Благослови, душе моя, Господа,* і не забувай усіх добродійств його ніколи.</p>
<p>Він прощає всі твої провини,* зціляє всі твої недуги.</p>
<p>Він визволяє життя твоє від ями,* вінчає тебе ласкою і милосердям.</p>
<p>Він насичує твій похилий вік добром,* і оновляється, як орел, твоя юність.</p>
<p>Господь творить правосуддя,* і суд усім прибитим. Він показав Мойсеєві свої дороги,* синам Ізраїля діла свої.</p>
<p>Милосердний Господь і добрий,* повільний до гніву й вельми милостивий.</p>
<p>Не буде вічно він обурюватися,* і не буде гніватись повіки.</p>
<p>Не за гріхами нашими учинив він із нами,* і не за провинами нашими відплатив він нам.</p>
<p>Бо як високо небо над землею,* така велика його милість над тими, що його бояться.</p>
<p>Він знає з чого ми зліплені,* він пам'ятає, що ми порох.</p>
<p>Чоловік бо – дні його, немов билина,* квітне, і мов квітка в полі.</p>
<p>Потягне над ним вітер, і його немає,* і місце, де він був, його не впізнає вже більше.</p>
<p>Милість же Господня від віку й до віку* над тими, що його бояться.</p>
<p>І справедливість його над дітьми дітей тих,* що бережуть його союз і про заповіді його пам’ятають, щоб їх виконувати.</p>
<p>Господь на небі утвердив престол свій,* і царство його всім володіє.</p>
<p>Благословіть Господа, всі ангели його,* могутні силою, ви, що виконуєте його слово, – покірні голосові його слова.</p>
<p>Благословіть Господа, всі його небесні сили,* слуги його, що чините його волю.</p>
<p>Благословіть Господа, усі його твори, по всіх місцях його правління.* Благослови, душе моя, Господа!</p>
<p><b>Псалом 142 </b><i>(У суботу й неділю)</i></p>
<p>О Господи, почуй мою молитву,* у твоїй вірності нахили вухо своє до мольби моєї; вислухай мене в твоїй правді.</p>
<p>І не входь у суд із твоїм слугою,* бо ніхто з живих не виправдається перед тобою.</p>
<p>Бо мою душу гонить ворог, життя моє топче в землю,* він оселює мене в пітьмі, як давно померлих.</p>
<p>Дух мій тривожиться в мені* і серце моє жахається в мені всередині.</p>
<p>Я згадую дні давні,* роздумую над усіма вчинками твоїми і над ділами рук твоїх міркую.</p>
<p>До тебе простягаю мої руки;* моя душа, мов спрагла земля, тебе жадає.</p>
<p>Вислухай мене скоро, Господи, бо знемагає дух мій.* Не крий твого обличчя від мене, щоб я не став, як ті, що сходять у яму.</p>
<p>Дай мені вранці відчути твою милість, бо я на тебе покладаюсь.* Вкажи мені дорогу, якою слід мені ходити, бо до тебе я підношу мою душу.</p>
<p>Спаси мене, Господи, від ворогів моїх* – бо до тебе прибігаю.</p>
<p>Навчи мене творити твою волю, бо ти Бог мій.* Нехай твій добрий дух веде мене по рівній землі.</p>
<p>Живи мене, о Господи, імени твого ради,* у справедливості твоїй виведи з скорботи мою душу.</p>
<p>І в гніві твоєму знищ моїх супротивників.* І вигуби всіх гнобителів душі моєї, бо я твій слуга.</p>
<p>Слава Отцю, і Сину, і Святому Духові: </p>
<p>І нині і повсякчас, і на віки вічні. Амінь. Алилуя, алилуя, алилуя: Слава тобі, Боже! <i>(3 р.).</i></p>
<h3 align="center" >Утренні молитви</h3>
<p><i>Під час рецитування псалмів, священик читає потиху перед св. дверми оці молитви:</i></p>
<p>1. Дякуємо тобі, Господи, Боже наш, що підняв нас із постелі нашої і вклав в уста наші слово хвали, щоб поклонятися і призивати ім'я твоє святе. Ми умоляємо твоє милосердя, яке ти завжди виявляв у нашому житті. Пошли поміч свою людям, що стоять перед лицем святої слави твоєї і дожидають від тебе багатої милости; і дай нам, що зо страхом і любов'ю завжди тобі служимо, хвалити несказанну твою доброту. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>
<p>2. Від ночі лине дух наш до тебе, Боже, бо світлом є повеління твої на землі. Навчи нас у страсі твоєму виконувати правду й добро, бо тебе славимо як правдивого Бога нашого. Прихили вухо своє і вислухай нас, і пом'яни, Господи, тих, що є та що моляться з нами, всіх по імені, і спаси їх силою твоєю. Благослови людей твоїх і освяти спадкоємство твоє: мир світові твоєму даруй, церквам твоїм, священикам, владі, і всім людям. Хай благословиться і прославляється всечесне і величне ім'я твоє, Отця, і Сина, і Святого Духа, нині і повсякчас, і на віки вічні. Амінь.</p>
<p>3. Від ночі лине дух наш до тебе, Боже, бо світлом є повеління твої. Навчи нас, Боже, правди твоєї, заповідей твоїх і виправдань твоїх. Просвіти наші духовні очі, щоб ми не заснули в гріхах на смерть. Віджени всяку мряку від сердець наших, даруй нам сонце правди і охорони життя наше знаменням і печаттю Святого твого Духа. Направ стопи наші на шлях мирний, дай нам бачити ранішній день у радості, щоб ми тобі засилали ранішні молитви, бо твоє є володіння і твоє є царство і сила, і слава Отця, і Сина, і Святого Духа, нині і повсякчас, і на віки вічні. Амінь.</p>
<p>4. Владико, Боже святий і неосяжний, що казав із темряви світлові засіяти, що заспокоїв нас у нічному сні й підвів до величання і моління твоєї доброти! Ти, що даєш себе умолити задля свого милосердя, прийми і нині нас, що поклоняємося тобі й по силі дякуємо тобі; і даруй нам те, чого просимо задля спасіння. Вчини нас синами світла і дня та спадкоємцями вічних твоїх дібр. Пом'яни, Господи, за багатством ласк твоїх усіх людей, що є і моляться з нами, і всю братію нашу на землі й на морі, і на всякому місці володіння твого, що потребують твоєї любови й помочі. Усім вияви велику твою милість, щоб спасенні, як душею так і тілом, завжди перебували й відважно славили чудне й благословенне ім'я твоє, бо ти Бог милости і ласк, і любови, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>
<p>5. Скарбе добра, джерело невисихаюче, Отче святий, чудотворче всесильний і вседержителю! Усі тобі поклоняємося і тобі молимося та твої милості і твої ласки призиваємо на поміч і на заступництво нашій смиренності. Пом'яни, Господи, слуг твоїх, прийми від усіх нас ранішні моління, як кадило перед тобою; ні одного з нас не вчини нездатним, але всіх нас зберігай ласками твоїми. Пом'яни, Господи, тих, що чувають і співають на славу твою і єдинородного твого Сина і Бога нашого, і Святого твого Духа. Будь їм помічником і заступником; прийми їх молитви на наднебесний і духовний твій жертовник, бо ти Бог наш, і Тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>
<p>6. Дякуємо тобі, Господи, Боже спасіння нашого, бо ти все робиш для добра життя нашого, щоб ми завжди на тебе споглядали, Спасителю й Доброчинцю душ наших. Бо ти дав спокій нам у час минулої ночі й підвів нас, щоб ми поклонялися величному імені твоєму. Тому молимо тебе, Господи: Дай нам ласку й силу, щоб ми стали гідними співати тобі розумно й молитися безупинно та в страсі і тремтінні над нашим спасінням працювали, при заступництві Христа твого. Пом'яни, Господи, і тих, що вночі до тебе кличуть. Вислухай їх і помилуй, і круши під ноги їх невидимих і войовничих ворогів. Бо ти Цар миру і Спас душ наших, і тобі славу віддаємо: Отцю і Сину, і Святому Духові, нині і повсякчас, і на віки вічні. Амінь.</p>
<p>7. Боже й Отче Господа нашого Ісуса Христа! Ти підніс нас з постелі нашої і зібрав на годину молитви. Дай нам ласку відкрити уста наші і прийми наші подяки, що в наших силах, і навчи нас установ твоїх. Бо молитися як слід не вміємо, якщо ти, Господи, святим твоїм Духом не навчиш нас. Тому молимося тобі: Даруй і прости, якщо ми згрішили аж дотеперішньої години словом або ділом, або думкою, добровільно або недобровільно. Бо коли на провини будеш дивитися, Господи, Господи, то хто встоїться, бо в тебе є прощення. Ти один святий, допоміжник сильний, захисник життя нашого, і тебе ми завжди оспівуватимемо. Нехай буде сила Царства твого завжди благословенна і вельми прославлювана: Отця, і Сина, і Святого Духа, нині і повсякчас, і на віки вічні. Амінь.</p>
<p>8. Господи, Боже наш, що сонну неміч забрав від нас і покликав нас візванням святим, щоб і вночі підносити руки наші і прославляти тебе за справедливі твої присуди. Прийми благання наші, моління, визнавання, нічні служби і даруй нам, Боже, віру бездоганну, надію впевнену, любов нелицемірну. Благослови наші входи й виходи, вчинки, слова, діла й думки; і дай нам дочекатися початку дня, нам, що хвалять й оспівують, і благословлять добрість твоєї несказанної сили, щоб було благословенне твоє пресвяте ім'я і прославлене твоє царство: Отця, і Сина, і Святого Духа, нині і повсякчас, і на віки вічні. Амінь.</p>
<p>9. Господи, Боже наш! Ти за покаяння дарував людям відпущення, нам же, як образ пізнання і визнання гріхів, показав покаяння і прощення пророка Давида. Тож, Владико, помилуй з великої милости твоєї нас, що в чимало великих гріхів впали, і по багатстві ласк твоїх очисти беззаконня наші, бо перед тобою згрішили ми, Господи, що невідомі й таємні речі серця людського знаєш, і єдиний ти маєш владу прощати гріхи. Серце ж чисте вчини в нас і Духом владичним утверди нас, і радість спасіння твого яви нам. Не відкинь нас від лиця твого, але дозволь, як Добрий і Чоловіколюбець, аж до останнього нашого віддиху появляти тобі жертву справедливости й приноси на святих твоїх жертовниках, милістю і ласками і чоловіколюб'ям єдинородного Сина твого, з яким ти є благословенний з пресвятим, добрим і животворним твоїм Духом, нині й повсякчас, і на віки вічні. Амінь.</p>
<p>10. Боже, Боже наш! Ти сотворив розумні й духовні сили своєю волею. Тебе просимо й тобі молимося: Прийми наші посильні величання з усіма твоїми творіннями і збагати щедрими даруваннями твоєї ласки. Бо перед тобою згинається всяке коліно: на небі, на землі й під землею, і все, що живе, і все створіння оспівує неосяжну твою славу, бо ти Бог правдивий і вельми милостивий. Тебе бо хвалять усі небесні сили, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>
<p>11. Хвалимо, співаємо, благословимо і дякуємо тобі, Боже батьків наших, бо ти забрав тінь нічну і явив нам знову світло денне. Молимо твою добрість: Милостивий будь для нас грішних і прийми молитву нашу задля великої твоєї ласкавости, бо ми прибігаємо до тебе, милостивого і всемогутнього Бога. Ти, що засвітив у серцях наших правдиве сонце справедливости твоєї! Просвіти розум наш і почування всі зберігай, щоб, як у день, ходили ми пристойно шляхом заповідей твоїх і дійшли до життя вічного, і стали гідними насолоджуватися недоступним твоїм світлом. Бо в тебе є джерело життя, ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>
<p><i>На кінці шестипсалмія диякон, одягнений у стихар з орарем, виходить північними дверми, віддає священикові шану, стає на своєму звичайному місці та виголошує велику єктенію. Священик відповідає на поклін диякона та, повернувшись південними дверми у святилище, стає перед св. трапезою.</i></p>
<h3 align="center" >Єктенія мирна</h3>
<p>В мирі Господеві помолімся.</p>
<p><i>Вірні:</i> Господи, помилуй <i>(за кожним разом)</i>.</p>
<p>За мир з висот і спасіння душ наших, Господеві помолімся.</p>
<p>За мир всього світу, добрий стан святих Божих Церков і з'єднання всіх, Господеві помолімся.</p>
<p>За святий храм цей і тих, що з вірою, побожністю і страхом Божим входять до нього, Господеві помолімся.</p>
<p>За святішого вселенського Архиєрея нашого <i>(ім'я)</i>, Папу Римського, Господеві помолімся.</p>
<p>За блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого Кир <i>(ім'я)</i>, і за боголюбивого Єпископа нашого Кир <i>(ім'я)</i>, чесне пресвітерство, у Христі дияконство, за ввесь причет і людей, Господеві помолімся.</p>
<p>За Богом бережений народ наш, за правління і все військо, Господеві помолімся.</p>
<p>За місто це (<i>або</i> за село це, <i>або</i> за святу обитель цю), і за кожне місто, країну і за тих, що вірою живуть у них, Господеві помолімся.</p>
<p>За добре поліття, за врожай плодів земних і часи мирні, Господеві помолімся.</p>
<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>
<p>Щоб визволитися нам від усякої скорби, гніву і нужди, Господеві помолімся.</p>
<p>Заступи, спаси, помилуй і охорони нас, Боже, твоєю благодаттю.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один і одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик:</i> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" ><i>Бог Господь... (Пс. 117) на глас 4.</i></h3>
<p><i>Під час співання</i> Бог – Господь <i>диякон мовить стихи і, після малого поклону, повертається південними дверми у святилище.</i></p>
<p>Бог – Господь, і явився нам; благословен, хто йде в ім'я Господнє.</p>
<p><i>Стих:</i> Прославляйте Господа, бо він добрий, бо милість його вічна.</p>
<p><i>Стих:</i> Вони навколо обступили мене, але я ім'ям Господнім переможу їх.</p>
<p><i>Стих:</i> Я не вмру, а житиму і розказуватиму про діла Господні!</p>
<p><i>Стих:</i> Камінь, яким знехтували будівничі, став головним на розі. Від Господа це сталось, і дивне воно в очах наших.</p>
<p>Тропар<b></b></p>
<p><i>(г. 4):</i> Небесних воїнств архистратиги,* молимо вас завжди ми, недостойні,* щоб ви вашими молитвами огородили нас* покровом крил духовної вашої слави,* охороняючи нас, що усильно припадаємо і кличемо:* Від бід ізбавте нас як чиноначальники вишніх сил. <i>(2 р.)</i></p>
<p><b>Слава і нині:</b> Таємниця споконвіку закрита й ангелам незнана:* через тебе, Богородице, Бог землянам появився,* прийнявши в незлитній сполуці тіло* і витерпівши задля нас добровільно хрест;* ним він воскресив первоствореного* і спас від смерти душі наші.</p>
<p><i>По тропарях читає читець чергову катизму, після якої диякон перед св. дверми – малу єктенію:</i></p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо Твоя влада і Твоє єсть царство і сила, і слава Отця, і Сина, і Святого Духа, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" ><i>Перший сідальний</i></h3>
<p><i>(г. 1, подібний: Воїни, які стерегли): </i>Ви повсякчас стоїте перед величним Божим престолом,* осяяні світлим промінням трисонячного Божества.* Просвітіть і нас, що славно святкуємо ваш собор.* Відганяйте від нас гріховну темряву* та щиро благайте Бога, пресвітлі Молільники,* щоб спастися нам від усякого лиха й напасти.</p>
<p><b>Слава і нині</b>: Надіє християн, Пресвята Діво!* Моли безперестанно з вишніми силами мого Бога,* що його ти народила понад усяке розуміння й слово,* щоб він подав прощення всіх наших гріхів* і виправлення життя тим,* що з вірою і любов'ю завжди тебе вихваляють.</p>
<p><i>Відтак читець читає другу чергову катизму, диякон – другу малу єктенію: </i></p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо благий і Чоловіколюбець Бог єси і Тобі славу возсилаємо Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" ><i>Другий сідальний</i></h3>
<p><i>(г. 2): </i>Ти, Михаїле, найвищий Архистратиг серед ангельських полків!* Моли безнастанно найвищого Царя,* щоб подолав гординю пекельних мучителів.* Мавши сміливість перед вогнеподібним престолом,* повсякчасно молися за слуг твоїх.</p>
<p><b>Слава і нині</b>: Всенепорочна Діво, що породила предвічного Бога!* Моли його безнастанно з Безтілесними,* щоб дав нам перед смертю прощення гріхів і виправлення життя,* бо ми тебе, Діво всехвальна, з належною вірою й любов'ю оспівуємо.</p>
<h3 align="center" >Полієлей</h3>
<p>Хваліте ім'я Господнє, хваліте, слуги Господні Алилуя <i>(3 р.).</i></p>
<p>Ви, що стоїте у храмі Господнім, у дворах дому Бога нашого. Алилуя <i>(3 р.).</i></p>
<p>Господи, ім'я твоє повіки, і пам'ять твоя, о Господи, від роду й до роду. Алилуя <i>(3 р.).</i></p>
<p>Благословенний Господь із Сіону, що перебуває в Єрусалимі. Алилуя <i>(3 р.).</i></p>
<p>Хваліте Господа, бо він добрий, – алилуя – бо милість його вічна. Алилуя <i>(3 р.).</i></p>
<p>Розстелив землю над водами, – алилуя – бо милість його вічна. Алилуя <i>(3 р.).</i></p>
<p>І визволив від наших гнобителів, – алилуя – бо милість його вічна. Алилуя <i>(3 р.).</i></p>
<p>Прославляйте Бога небесного, – алилуя – бо милість його вічна. Алилуя <i>(3 р.).</i></p>
<p><b><i>Величання</i>:</b></p>
<p>Величаємо тебе, Архистратиже Михаїле,* і всіх вас, ангельські небесні сили,* що повсякчас прославляєте Господа.</p>
<p><i>Стих: </i>Я буду дякувати тобі, Господи, з усього серця мого, і перед ангелами буду тебе хвалити.</p>
<p><i>Стих: </i>Ангел Господній стоїть на варті навкруг тих, що його бояться, і їх визволяє.</p>
<p><i>Стих: </i>Благословіте Господа, всі його небесні сили, слуги його, що чините його волю.</p>
<p><b>Слава і нині</b>:</p>
<p>Алилуя, алилуя, алилуя: Слава тобі, Боже! <i>(3 р.)</i></p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо благословилося і прославилося ім’я Твоє Отця, і Сина, і Святого Духа, нині і повсякчас, і на віки вічні.</p>
<p><i>Вірні:</i> Амінь.</p>
<p>Сідальний </p>
<p><i>(г. 8, подібний: Ти, що припав): </i>Небесних сил наставником і Божої слави служителем* був ти достойно поставлений, архистратиже Михаїле.* З Божого веління став ти спасенним заступником християн,* яких захищаєш неземною своєю силою.* Тому достойно вихваляємо тебе всі ми,* звеличуючи сьогодні твій святий празник.* Моли Христа Бога, щоб подав прощення гріхів тим,* що з любов'ю святкують твоє торжество.</p>
<p>Степенна пісня </p>
<p>Антифон 4 (глас 4)</p>
<p>Від юности моєї вельми воюють зі мною пристрасті,* але ти сам, Спасе мій, захорони мене і спаси.</p>
<p>Ненависники Сіону, ви будете засоромлені Господом,* бо як трава від вогню всохнете.</p>
<p><b>Слава і нині:</b> Кожна душа живиться Святим Духом і чистотою пишається,* і таїнственно просвітлюється єдністю Святої Тройці.</p>
<p><i>По степенній відчиняються святі двері, а диякон підходить до св. дверей і, дивлячись на людей, виголошує:</i> Будьмо уважні.</p>
<p><i>Священик:</i> Мир всім.</p>
<p><i>Диякон:</i> Премудрість. Будьмо уважні.</p>
<h3 align="center" >Прокімен</h3>
<p><i>Псалом 103 (г. 4)</i></p>
<p>Ти твориш духів ангелами своїми,* і слугами своїми – полум'я вогненне.</p>
<p><i>Стих: </i>Благослови, душе моя, Господа! Господи, Боже мій, ти вельми великий.</p>
<p><i>Диякон:</i> Господеві помолімся.</p>
<p><i>Вірні:</i> Господи, помилуй.</p>
<p><i>Священик:</i> Бо ти святий єси, Боже наш, і в святині перебуваєш, і ми тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь. </p>
<p><i>Диякон кадить св. трапезу від чотирьох боків та все інше, за звичаєм.</i> </p>
<p><i>Вірні на глас прокімена</i>: Усе, що живе, нехай хвалить Господа.</p>
<p><i>Стих</i>: Хваліте Бога у святині його. </p>
<p><i>Стих</i>: Хваліте його у твердині сили його.</p>
<h3 align="center" >Євангеліє</h3>
<p><i>Священик бере Євангелію, виходить перед св. двері, стає на незначній відстані перед ними на солеї, кладе Євангелію на аналой і читає її, обернений до людей. </i></p>
<p><i>Диякон:</i> І щоб удостоїтися нам вислухати святого Євангелія, Господа Бога молім.</p>
<p><i>Вірні:</i> Господи, помилуй <i>(3 р.).</i></p>
<p><i>Диякон:</i> Премудрість, прості, вислухаймо святого Євангелія.</p>
<p><i>Священик:</i> Мир всім!</p>
<p><i>Вірні:</i> І духові твоєму.</p>
<p><i>Священик:</i> Від <i>Матея</i> святого Євангелія читання.</p>
<p><i>Вірні:</i> Слава тобі, Господи, слава тобі.</p>
<p><i>Диякон:</i> Будьмо уважні.</p>
<p><i>Священик сам читає Євангеліє.</i></p>
<p>Сказав Господь притчу оцю: Царство небесне подібне до чоловіка, що був посіяв добре зерно на своїм полі. Та коли люди спали, прийшов його ворог і посіяв кукіль поміж пшеницю й пішов. Коли виросло збіжжя і вигнало колосся, тоді й кукіль появився. Прийшли слуги господаря і кажуть до нього: – Пане, хіба не добре зерно ти посіяв на твоїм полі? Звідки взявся кукіль? Він відповів їм: − Ворог-чоловік зробив це. Слуги йому кажуть: − Хочеш, ми підемо його виполемо? − Ні! – каже, щоб виполюючи кукіль, ви часом не вирвали разом з ним пшениці. Лишіть, нехай росте і до жнив одне й друге разом. А під час жнив я і женцям скажу: Зберіть перше кукіль та зв'яжіть його в снопи, щоб його спалити; пшеницю ж складіть у мою клуню. І підійшли до нього його учні та й кажуть: – Виясни нам притчу про кукіль, що на полі. Він у відповідь сказав їм: – Той хто сіє добре зерно — це Син Чоловічий; поле – це світ; добре зерно – це сини Царства; кукіль – це сини лукавого; ворог, що його посіяв − це диявол; жнива − це кінець світу; женці − це ангели. Так, як збирають кукіль і в вогні палять, так само буде при кінці світу: Син Чоловічий пошле своїх ангелів, які зберуть із його Царства всі спокуси й тих, що чинять беззаконня, і кинуть їх до вогненної печі: там буде плач і скрегіт зубів. І тоді праведні засяють, як сонце, в Царстві Отця свого. Хто має вуха, щоб слухати, нехай слухає.<i> (Мт. 52 зач.; 13, 24-30; 36-43)</i></p>
<p><i>По прочитанні священик цілує згорнену книгу і несе її на середину храму, де кладе на тетрапод, а сам вертається святими дверми у святилище і, зачинивши святі двері, священик скидає з себе фелон.</i></p>
<h3 align="center" >Псалом 50</h3>
<p>Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>
<p>Обмий мене повнотою з беззаконня мого,* і від гріха мого очисти мене.</p>
<p>Бо беззаконня моє я знаю,* і гріх мій є завжди передо мною.</p>
<p>Проти тебе єдиного я згрішив* і перед тобою зло вчинив;</p>
<p>То й правий ти в словах твоїх* і переможеш, коли будеш судити.</p>
<p>Це бо в беззаконнях я зачатий,* і в гріхах породила мене мати моя.</p>
<p>Це бо істину полюбив єси,* невідоме й таємне мудрости своєї явив ти мені.</p>
<p>Окропи мене іссопом, і очищуся,* обмий мене, і стану біліший від снігу.</p>
<p>Дай мені відчути радість і веселість,* зрадіють кості сокрушені.</p>
<p>Відверни лице твоє від гріхів моїх,* і всі беззаконня мої очисти.</p>
<p>Серце чисте створи в мені, Боже,* і духа правого обнови в нутрі моєму.</p>
<p>Не відкинь мене від лиця твого,* і Духа твого Святого не відійми від мене.</p>
<p>Поверни мені радість спасіння твого,* і духом владичним утверди мене.</p>
<p>Вкажу беззаконним дороги твої,* і нечестиві до тебе навернуться.</p>
<p>Визволь мене від вини крови, Боже, Боже спасіння мого,* і язик мій радісно прославить справедливість твою.</p>
<p>Господи, губи мої відкрий,* і уста мої сповістять хвалу твою.</p>
<p>Бо якби ти жертви захотів, дав би я,* та всепалення не миле тобі.</p>
<p>Жертва Богові – дух сокрушений,* серцем сокрушеним і смиренним Бог не погордить.</p>
<p>Ущаслив, Господи, благоволінням твоїм Сіон,* і нехай відбудуються стіни єрусалимські.</p>
<p>Тоді вподобаєш собі жертву правди, приношення і всепалення;* тоді покладуть на вівтар твій тельців.</p>
<p><i>Після 50-го псалма співаємо:</i></p>
<p><b>Слава</b> <i>(г. 6):</i> Молитвами святих апостолів,* Милостивий, очисти* безліч гріхів наших.</p>
<p><b>І нині</b>: Ради молитов пречистої Богородиці,* Милостивий, очисти* безліч гріхів наших.</p>
<p><i>Стих</i>: Помилуй мене, Боже, з великої милости твоєї,* і багатством щедрот твоїх очисти мене з беззаконня мого.</p>
<p><i>(г. 6): </i>Ангели твої, Христе, постійно осяяні промінням твого світла,* з острахом стоять перед Божим престолом й оспівують тебе в небі.* Ти посилаєш їх як виконавців твоєї волі* і вони дають просвічення душам нашим.</p>
<h3 align="center" ><i>Єктенія</i></h3>
<p>Спаси, Боже, людей твоїх, і благослови спадкоємство твоє; навідайся до світу твого ласкою своєю і милосердям.* Підійми знамено християн і пошли нам твоє, багате милосердя – молитвами пречистої Владичиці нашої Богородиці і Вседіви Марії;* силою чесного і животворного Хреста;* заступництвом чесного архистратига Михаїла та інших сил безплотних, яких днесь Собор торжественно празнуєм;* святого і славного пророка, предтечі і христителя Івана;* святих, славних і всехвальних Апостолів;* святих отців наших і вселенських великих учителів і святителів: Василія Великого, Григорія Богослова й Івана Золотоустого, Атанасія і Кирила;* святого отця нашого Миколая, Мирлікійського чудотворця;* святих слов'янських апостолів Кирила і Методія;* святого благовірного й рівноапостольного великого князя Володимира;* святого священномученика Йосафата;* святих, славних і переможних мучеників;* преподобних і богоносних отців наших Антонія і Теодосія Печерських та інших преподобних і богоносних отців наших;* святих і праведних богоотців Йоакима й Анни,* і святого <i>(ім'я, якого є храм)</i> і всіх Святих,* – молимо тебе, многомилостивий Господи, вислухай нас грішних, що молимось тобі, і помилуй нас.</p>
<p><i>Вірні:</i> Господи, помилуй (<i>12 р.</i>).</p>
<p><i>Священик:</i> Благодаттю і щедротами і чоловіколюб'ям єдинородного Сина твого, з яким ти благословенний єси, з пресвятим і благим і животворним твоїм Духом, нині і повсякчас, і на віки вічні.</p>
<p><i>Вірні:</i> Амінь.</p>
<p><i>Починається канон. По виголосі Благодаттю й щедротами, священик з хрестом у руках, а диякон з поблагословленою на Литії оливою та з мирником стають по правім боці тетраподу. Священик помазує навхрест оливою чоло вірних, що приходять цілувати святу Євангелію. По закінченні мирування вертаються у святилище і, зачинивши св. двері, священик скидає з себе фелон.</i></p>
<h3 align="center" >Канон</h3>
<p><b><i>Пісня 1. Ірмос: </i>Фараона, що гнав колісницею, чудотворний жезл Мойсеїв колись потопив, навхрест ударивши й розділивши море, а врятував Ізраїля втікача, пішоходця, що співав пісню Богові.</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>Прийдіть, вірні, прославимо врочистими піснями громади сил безтілесних, як слуг Божих, що безперестанно моляться за наше спасіння й нашому покаянню радуються.</p>
<p>Порадуймося сьогодні, люди, з ангелами духовно, бо Гавриїл знову нині благовіствує про єднання церков і знищення всяких богопротивних єресей.</p>
<p><i>Богородичний:</i> Ти народжуєш, Пречиста, проти природи Того, Хто є вічний, Слово Отцеве, що в Тебе ввійшло через Духа Святого, Слово, що має дві природи й два хотіння, але незмінно в одній Особі, якої образ ми цілуємо.<b></b></p>
<p><b><i>Пісня 3. Ірмос:</i> Небеса на початку премудро утвердив Ти, Христе, і землю на водах поставив, утверди мене на камені заповідей Твоїх, нема бо святого, крім Тебе, Єдиний Чоловіколюбче.</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>Як найперший між ангелами і другий світ Святої Трійці, з'явився ти, архістратиже Михаїле, нам, що з вірою прославляємо тебе.</p>
<p>Тайнознавців Твого втілення, Христе, і воскресіння, старшин ангельських, прийми молитвениками за нас.</p>
<p><i>Богородичний:</i> Невимовно зачала і породила Ти, Богоневісто, Господа, що спасає від напастей нас, що Тебе достойно прославляємо.</p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо Ти Бог наш і Тобі славу возсилаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<p><i>Сідальний:</i> Старшини й провідники ангелів, архістратиги Михаїле й Гавриїле, з усіма безтілесними силами слуги Владичні, що за світ безперестанно молитесь, виблагайте нам прощення гріхів, і благодать, і ласку в день суду.</p>
<p><b><i>Пісня 4. Ірмос:</i> Ти моя кріпость, Господи, Ти моя й сила, Ти мій Бог, Ти радість моя, Ти, що не покинув лона Отця і зглянувся на убогість нашу; тому з пророком Авакумом до Тебе взиваю: «Слава силі Твоїй, Чоловіколюбче».</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>У Єрихоні з'явився в давнину архістратиг небесних сил Михаїл великий, як старшина безтілесних, Ісусу Навинові, помагаючи йому в перемозі. Від нього одержавши силу, слуга Господній, списом подолав супротивників і в полон забрав.</p>
<p>Радуються сьогодні всі краї землі, чесну пам'ять святкуючи архангелів Твоїх, Боже, Михаїла божественного і Гавриїла богомудрого; радуються разом з ними і всі сили небесні, що під захистом їх світ зберігається.</p>
<p><i>Богородичний:</i> Ти єдина, Богородице Діво, залишилася нетлінною й після родин, єдина Ти, що мужа не знала, молоком Своїм годувала істинне Слово Отцеве, що задля нас через Духа Святого природу чоловіка прийняло, якого образ божественний ми шануємо.<b></b></p>
<p><b><i>Пісня 5. Ірмос:</i> Нащо відкинув Ти мене від лиця Твого, Світло незаходиме, і темрява ворожа покрила мене нещасного; але наверни мене і до світла заповідей Твоїх путі мої направ, молюся.</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>Коли було ув'язнено Петра і він у темниці сидів, явився йому ангел, визволяючи його з рук Іродових, з кайданів і смерти. Тому, всі вірні, прийдіть, вшануймо мудрих архангелів, як охоронителів душ наших.</p>
<p>Ворожнечу війн, і єресі церковні, і всі підступи зруйнуйте, ангели, архангели, сили Божі, вашими молитвами й нас у спокою збережіть.</p>
<p><i>Богородичний:</i> Душу мою, що змертвіла через пристрасти мерзенні, Ти, Всенепорочна, що породила Охоронця життя нашого, відживи й на стежку вічного й райського життя направ.</p>
<p><b><i>Пісня 6. Ірмос: </i>Очисти мене, Спасе, великі бо беззаконня мої, і з глибини недолі виведи, молюся, до Тебе бо взивав я, і вислухай мене, Боже спасіння мого.</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>Як Богові властиво, Ти, Господи, Словом Твоїм із небуття привів природу небесних сил безсмертних, світловидними створивши їх.</p>
<p>Вгамуйте бурі пристрастей, архангели, і з ними всі наступи проти віри, бувши огневидними слугами Святої Трійці.</p>
<p><i>Богородичний:</i> Того, що надвічно з Отцем на небесах пробував, Ти, Пречиста, сподобилася на руках Своїх носити; подай же, Чиста, щоб і для нас Він був милостивим.</p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо Ти цар миру і Спас душ наших і Тобі славу возсилаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<p><i>Кондак:</i> <i>(г. 2):</i> Архистратиги Божі, служителі божественної слави,* ангелів начальники і людей наставники!* Корисного нам просіте і великої милости,* як безплотних архистратиги.</p>
<p><b><i>Пісня 7. Ірмос:</i> Божого зшестя колись у Вавилоні вогонь посоромився; тому отроки в печі, наче у квітнику, веселими стопами походжали та співали: «Благословен єси, Боже отців наших».</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>З громадами ангельськими, і люди вірні, прийдіть помолимось у цей святий день, шануючи пам'ять мудрих архангелів Христових, і виголосимо: «Свят, свят, свят Ти, Боже отців наших».</p>
<p>Як гостинні до подорожніх колись Аврам-боговидець і славний Лот приймали ангелів і знайшли єднання з ними, так і нас сподоби, Господи, з ангелами виголошувати: «Свят, свят, свят Ти, Боже отців наших».</p>
<p><i>Богородиці:</i> Кому на небі під трепетом служить безліч ангелів і архангелів, Того на руках носити сподобилася Ти, Богородице. Молися ж за спасіння тих, що прославляють Його повіки.<b></b></p>
<p><b><i>Пісня 8. Ірмос:</i> Семикратно піч халдейський мучитель для побожних у люті розпалив; але побачивши їх силою вищою визволених Творцеві й Визволителеві співав: «Отроки, благословите, священики, оспівуйте, люди, прославляйте по всі віки».</b></p>
<p><i>Приспів:</i> Святий архистратиже Михаїле і всі небесні сили, моліть Бога за нас.</p>
<p>Полюбімо життя ангельське і думки піднесімо догори і з ними духовно прославимо Господа, співаючи Йому і прославляючи повіки.</p>
<p>Поклоняємось Трійці, що творить полум’я огню слугами і вітри ангелами, що безперестанно їй служать, і прославимо повіки.</p>
<p><i>Богородичний:</i> Всю нашу природу на Себе прийняв Ти від Діви, без зміни, Ісусе, і Тебе у двох природах, а не в одній, ми прославляємо і образ Твій, написаний з вірою, шануємо.</p>
<h3 align="center" ><i>Пісня Богородиці</i></h3>
<p><i>Після катавасії восьмої пісні диякон бере кадильницю і, ставши перед іконою Богородиці, мовить:</i> </p>
<p>Богородицю і Матір Світла піснями звеличаймо </p>
<p><i>і, повернувшись південними дверми у святилище, кадить св. трапезу з чотирьох боків та все інше, як звичайно.</i></p>
<p><i>Вірні:</i> Величає душа моя Господа,* і дух мій радіє в Бозі, Спасі моїм.</p>
<p>Чеснішу від херувимів,* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо. <i>(Після кожного стиха).</i></p>
<p>Бо він зглянувся на покору слугині своєї,* ось бо віднині ублажатимуть мене всі роди.</p>
<p>Велике бо вчинив мені Всемогутній, і святе ім'я його.* Милосердя його з роду в рід на тих, які бояться його.</p>
<p>Він виявив потугу рамени свого,* розвіяв гордих у задумах їхніх сердець.</p>
<p>Могутніх скинув з престолів, підняв угору смиренних;* наситив благами голодних, багатих же відіслав з порожніми руками.</p>
<p>Він пригорнув Ізраїля, слугу свого, згадавши своє милосердя,* як обіцяв був батькам нашим – Авраамові і його потомству повіки.</p>
<p><b>Пісня 9</b></p>
<p><b><i>Ірмос (г. 8): </i>Справжньою Богородицею тебе визнаємо,* спасенні тобою, Діво чиста,* з безтілесними хорами тебе прославляючи.</b></p>
<p><i>Стих: </i>Святі Архангели й Ангели, моліть Бога за нас.</p>
<p>Тебе, Христе,* що невимовно з'єднав небесне і земне,* що з ангелів і людей створив єдину Церкву,* безперестанно величаємо.</p>
<p><i>Стих: </i>Святі Архангели й Ангели, моліть Бога за нас.</p>
<p>Славні заступники всіх, Михаїле й Гавриїле!* Згляньтесь на тих,* що з любов'ю шанують вашу святу пам'ять* та з вірою взивають:* Рятуйте нас від усяких напастей!</p>
<p><b>Слава і нині</b>: Ангели, архангели, престоли, владицтва,* володарства, начала й сили,* херувими й серафими!* Моліться з Богородицею за ввесь світ.</p>
<p><b>Катавасія</b> – <i>Ірмос (г. 4): </i>Всі земляни хай ликують просвічені духом!* Нехай торжествує єство безтілесних умів,* почитаючи священне торжество Богоматері, і хай кличе:* Радуйся, всеблаженна Богородице, чиста Вседіво!</p>
<p>Ще і ще в мирі Господеві помолімся.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик: </i>Бо Тебе хвалять усі сили небесні і Тобі славу возсилаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" >Світильний: </h3>
<p>Ти, преславний архистратиже Михаїле,* начальник перед Богом над безтілесними силами архангелів й ангелів,* володарств, престолів і начал,* постійно стоїш при величному Божому престолі.* Тому захищай і покривай,* зберігай та спасай усіх, що з вірою тебе вшановують,* як покровителя світу.</p>
<h3 align="center" ><i>Хвалитні на глас 4:</i></h3>
<p><b>Псалом 148</b></p>
<p><b>Усе, що живе, нехай хвалить Господа. * Хваліте Господа з неба,* хваліте його на висотах.* Тобі належить пісня, о Боже.</b></p>
<p><b>Хваліте його, всі ангели його,* хваліте його, всі воїнства небесні.* Тобі належить пісня, о Боже.</b></p>
<p>Хваліте його, ви − сонце й місяцю,* хваліте його, всі ясні зорі.</p>
<p>Хваліте його, ви – небеса небес* і води, що над небесами.</p>
<p>Нехай вони ім'я Господнє хвалять,* бо він повелів, і створились.</p>
<p>Поставив їх на віки вічні* і дав закон, що не перейде.</p>
<p>Хваліте Господа з землі,* кити і всі морські безодні;</p>
<p>Вогонь і град, сніг і туман,* і буйний вітер, який виконує його слово;</p>
<p>Гори й усі пагорби,* садовина й усі кедри;</p>
<p>Звір дикий і скот усілякий,* гад і птах крилатий;</p>
<p>Царі землі й усі народи,* князі й усі земні судді;</p>
<p>Хлопці й дівчата,* старі разом з юнацтвом.</p>
<p>Нехай ім'я Господнє хвалять, високе бо ім'я його єдине.* Велич його понад землю й небо.</p>
<p>Він підняв ріг народу свого.* Хвала всім його святим, синам Ізраїля, народові, що йому близький.</p>
<p><b>Псалом 149</b></p>
<p>Співайте Господеві нову пісню,* а хвалу йому на зборі праведників.</p>
<p>Нехай Ізраїль своїм Творцем радіє,* нехай своїм царем сини Сіону веселяться.</p>
<p>Нехай хвалять ім'я його танком,* при бубні й при гарфі нехай йому співають.</p>
<p>Господь бо ласкавий до народу свого,* оздоблює перемогою покірних.</p>
<p>Нехай торжествують праведні у славі,* на своїх ложах нехай ликують.</p>
<p>Нехай хвала Божа буде на устах у них,* і двосічний меч у руці в них.</p>
<p>Щоб між народами вчинити відплату,* між племенами – покарання.</p>
<p>Щоб їхніх царів закути в кайдани,* а їхніх вельмож – у залізні окови.</p>
<p>Щоб суд написаний над ними вчинити.* Це слава всіх його преподобних.</p>
<p><b>Псалом 150</b></p>
<p>Хваліте Бога у святині його,* хваліте його у твердині сили його.</p>
<p>Хваліте його за його подвиги великі,* хваліте його в його величі безмежній.</p>
<p>Хваліте його звуком рогу,* хваліте його на гарфі й на гуслах.</p>
<h3 align="center" ><i>Стихири</i></h3>
<p><i>Стих: </i>Хваліте його на бубні й танком,* хваліте його на струнах і сопілці.</p>
<p><i>(г. 4): </i>Ви, Архистратиги,* осяяні божественним світлом трисонячного блиску,* очолюєте безтілесні хори та появляєтесь на небесах промінним світлом* і випромінюєте на світ вогонь неприступного Божества,* безупинно співаючи вогненними устами трисвяту пісню:* Святий, святий, святий Боже наш, − слава тобі!</p>
<p><i>Стих: </i>Хваліте його на дзвінких цимбалах, хваліте його на гучних цимбалах.* Усе, що живе, нехай хвалить Господа.</p>
<p><i>(г. 5): </i>Куди лиш простягається твоя благодать, архангеле Михаїле,* звідтіль проганяється сила диявола,* бо він, упала досвітня зірниця,* не може знести твого сяйва.* Тому, преславний Архистратиже, благаємо тебе:* Погаси своїм заступництвом вогненосні диявольські стріли,* які він на нас випускає,* і захищай нас від його спокус, всехвальний Михаїле архистратиже!</p>
<p><b>Слава і нині</b>: Ублажаємо тебе, Богородице Діво* і, як належить, тебе величаємо,* як місто незрушне, нездоланну захорону,* могутню заступницю і захист душ наших.</p>
<p><i>По хвалитних стихирах, на „Слава”, диякон відчиняє св. двері. </i></p>
<p><i>Священик у фелоні стає перед престолом, праворуч нього стає диякон і, по закінченні останньої стихири священик, обернений до сходу, виголошує:</i> </p>
<p>Слава Тобі, що Світло нам показав!</p>
<h3 align="center" >Велике славослов'я</h3>
<p>Слава во вишніх Богу*, і на землі мир*, в людях благовоління.</p>
<p>Хвалимо тебе, благословимо тебе, кланяємось тобі,* славимо тебе, дякуємо тобі заради великої твоєї слави.</p>
<p>Господи, царю небесний, Боже, Отче вседержителю,* Господи, Сину єдинородний, Ісусе Христе, і Святий Душе.</p>
<p>Господи, Боже, Агнче Божий, Сину Отця,* що береш гріхи світу, помилуй нас.</p>
<p>Ти, що береш гріхи світу,* прийми нашу молитву.</p>
<p>Ти, що сидиш по правиці Отця,* помилуй нас.</p>
<p>Ти бо один лише святий, ти єдиний Господь, Ісус Христос,* на славу Бога Отця. Амінь.</p>
<p>Щодня буду тебе благословити* і хвалити ім'я твоє на віки вічні.</p>
<p>Сподоби, Господи, сьогодні* без гріха зберегтися нам.</p>
<p>Благословенний ти, Господи, Боже отців наших,* і хвальне, і прославлене ім'я твоє навіки. Амінь.</p>
<p>Нехай буде, Господи, милість твоя на нас,* бо ми надіємось на тебе.</p>
<p>Благословенний ти, Господи,* навчи мене установ твоїх.</p>
<p>Благословенний ти, Владико,* врозуми мене установами твоїми.</p>
<p>Благословенний ти, Святий,* просвіти мене установами твоїми.</p>
<p>Господи, ти був нам пристановищем* по всі роди. Молюсь: Господи, змилуйся надо мною,* вилікуй мою душу, бо гріх мій – перед тобою.</p>
<p>Господи, до тебе я прибігаю,* навчи мене творити твою волю, бо ти Бог мій.</p>
<p>Бо в тебе є джерело життя,* у твоїм світлі побачимо світло.</p>
<p>Добавляй ласку тим,* що визнають тебе.</p>
<p>Святий Боже, святий Кріпкий, святий Безсмертний, помилуй нас <i>(3 р.).</i></p>
<p><b>Слава і нині:</b> Святий Безсмертний, помилуй нас.</p>
<p>Святий Боже, святий Кріпкий, святий Безсмертний, помилуй нас.</p>
<p><i>Потім співають тропар, а священик, перед яким іде диякон, відносить святу Євангелію з тетраподу до святилища і кладе її на св. трапезу.</i></p>
<h3 align="center" ><i>Тропар</i></h3>
<p><i>(г. 4):</i> Небесних воїнств архистратиги, * молимо вас завжди ми, недостойні, * щоб ви вашими молитвами огородили нас * покровом крил духовної вашої слави, * охороняючи нас, що усильно припадаємо і кличемо: * Від бід ізбавте нас як чиноначальники вишніх сил.</p>
<p><b>Слава і нині:</b> Таємниця споконвіку закрита й ангелам незнана:* через тебе, Богородице, Бог землянам появився,* прийнявши в незлитній сполуці тіло* і витерпівши задля нас добровільно хрест;* ним він воскресив первоствореного* і спас від смерти душі наші.</p>
<h3 align="center" ><i>Єктенія усильного благання:</i></h3>
<p>Помилуй нас, Боже, з великої милости твоєї, молимось тобі, вислухай і помилуй.</p>
<p><i>Вірні:</i> Господи, помилуй. <i>(3 р. за кожним разом).</i></p>
<p>Ще молимось за святішого вселенського Архиєрея нашого <i>(ім'я)</i>, Папу Римського, і за блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого Кир <i>(ім'я)</i>, і за боголюбивого Єпископа нашого Кир <i>(ім'я)</i>, [і за всечесніших отців наших Протоархимандрита <i>(ім'я)</i>, Архимандрита <i>(ім'я)</i>, Протоігумена <i>(ім'я)</i> й Ігумена <i>(ім'я)</i>], за тих, що служать і послужили у святому храмі цьому (і в святій обителі цій), за отців наших духовних, і всіх у Христі братів наших.</p>
<p>Ще молимось за Богом бережений народ наш, за правління і за все військо.</p>
<p>Ще молимось за тут присутніх людей, що очікують від тебе великої і багатої милости, за тих, що творять нам милостиню, і за всіх православних християн.</p>
<p><i>Священик:</i> Бо милостивий і чоловіколюбець Бог єси, і тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" >Єктенія прохальна</h3>
<p>Сповнім ранішню молитву нашу Господеві.</p>
<p><i>Вірні:</i> Господи, помилуй.</p>
<p>Заступи, спаси, помилуй і охорони нас, Боже, твоєю благодаттю.</p>
<p><i>Вірні:</i> Господи, помилуй.</p>
<p>Дня всього досконалого, святого, мирного і безгрішного у Господа просім.</p>
<p><i>Вірні:</i> Подай, Господи <i>(за кожним разом).</i></p>
<p>Ангела миру, вірного наставника, охоронця душ і тіл наших у Господа просім.</p>
<p>Прощення і відпущення гріхів і прогрішень наших у Господа просім.</p>
<p>Доброго і пожиточного для душ наших і миру для світу у Господа просім.</p>
<p>Осталий час життя нашого в мирі й покаянні скінчити у Господа просім.</p>
<p>Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>
<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>
<p><i>Вірні:</i> Тобі, Господи.</p>
<p><i>Священик:</i> Бо ти Бог милости, ласк і чоловіколюбности, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<p><i>Священик:</i> Мир всім.</p>
<p><i>Вірні:</i> І духові твоєму.</p>
<p><i>Диякон:</i> Голови ваші перед Господом схиліть.</p>
<p><i>Вірні:</i> Тобі, Господи.</p>
<p><i>Священик читає</i>: Господи святий, ти на висоті живеш і всевидючим оком твоїм споглядаєш на всяке створіння! Перед тобою схилили ми голови, душі й тіла, і молимося до тебе, Святий святих: Простягни руку твою невидиму від святого житла твого і благослови всіх нас; а якщо ми де в чому згрішили добровільно чи недобровільно, як добрий і чоловіколюбний Бог, прости і даруй нам земні й небесні добра твої:</p>
<p><i>Виголошення</i>: Бо до тебе належить милувати і спасати нас, Боже наш, і тобі славу віддаємо: Отцю, і Сину, і Святому Духові, нині і повсякчас, і на віки вічні.</p>
<p><i>Вірні:</i> Амінь.</p>
<h3 align="center" >Великий відпуст</h3>
<p><i>Диякон:</i> Премудрість.</p>
<p><i>Вірні:</i> Благослови.</p>
<p><i>Священик:</i> Благословенний Христос, Бог наш, завжди, нині і повсякчас, і на віки вічні.</p>
<p><i>Вірні:</i> Амінь. Утверди, Боже, святу православну віру на віки вічні.</p>
<p><i>Священик:</i> Пресвята Богородице, спаси нас.</p>
<p><i>Вірні:</i> Чеснішу від херувимів* і незрівнянно славнішу від серафимів,* що без зотління Бога Слово породила,* сущу Богородицю, тебе величаємо.</p>
<p><i>Священик:</i> Слава тобі, Христе Боже, надіє наша, слава тобі!</p>
<p><i>Вірні:</i> Слава Отцю і Сину, і Святому Духові, і нині і повсякчас, і на віки вічні. Амінь. Господи, помилуй <i>(3 р.).</i> Благослови.</p>
<p><i>Священик:</i> Христос, істинний Бог наш, молитвами пречистої своєї Матері, заступництвом чесного архистратига Михаїла та інших сил безплотних, яких днесь Собор торжественно празнуємо і святого <i>(ім'я, якого є храм)</i>, і всіх святих, помилує і спасе нас, як благий і чоловіколюбець.</p>
<p><i>Вірні:</i> Амінь.</p>