<p>19 (6) Вівторок
<p><b>&oplus; СВЯТЕ БОГОЯВЛЕННЯ ГОСПОДНЄ. ХРЕЩЕННЯ ГНІХ</b>
<h2 align="center" ><b>ВЕЧІРНЯ</b></h2>

<p><i>Диякон, тримаючи стихар з орарем, підходить до священика і, схиливши голову, каже:</i> Благослови, владико, стихар з орарем. <i>Священик благословляє, кажучи:</i> Благословенний Бог наш. <i>Диякон:</i> „Амінь”, <i>після того одягає на себе стихар і, поцілувавши орар, одягає його на ліве рамено.</i></p>

<p><i>Священик, одягає епітрахиль, попередньо поблагословивши його, виходить північними дверми і, ставши перед зачиненими святими дверми, робить малий поклін і виголошує:</i> Благословенний Бог наш завжди, нині і повсякчас, і на віки вічні.</p>

<p><i>Вірні:</i> Амінь. Слава тобі, Боже наш, слава тобі.</p>

<p>Царю небесний, утішителю, Душе істини, * що всюди єси і все наповняєш,* скарбе дібр і життя подателю,* прийди і вселися в нас,* і очисти нас від усякої скверни,* і спаси, Благий, душі наші.</p>

<p>Святий Боже, святий Кріпкий, святий Безсмертний, помилуй нас (<i>3 р</i>.).</p>

<p><b>Слава</b> Отцю, і Сину, і Святому Духові,* і нині і повсякчас, і на віки вічні. Амінь.</p>

<p>Пресвята Тройце, помилуй нас;* Господи, очисти гріхи наші;* Владико, прости беззаконня наші;* Святий, завітай і зціли немочі наші імени твого ради.</p>

<p>Господи, помилуй (<i>3 р</i>.).</p>

<p><b>Слава</b> Отцю, і Сину, і Святому Духові.</p>

<p><b>І нині</b> і повсякчас, і на віки вічні. Амінь.</p>

<p>Отче наш, що єси на небесах,* нехай святиться ім’я твоє,* нехай прийде царство твоє,* нехай буде воля твоя, як на небі, так і на землі.* Хліб наш насущний дай нам сьогодні,* і прости нам провини наші,* як і ми прощаємо винуватцям нашим,* і не введи нас у спокусу,* але визволи нас від лукавого.</p>

<p><i>Священик:</i> Бо твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>

<p><i>Вірні:</i> Амінь. Господи, помилуй (<i>12 р</i>.).</p>

<p><b>Слава</b> Отцю, і Сину, і Святому Духові:*</p>

<p><b>І нині</b> і повсякчас, і на віки вічні. Амінь.</p>

<p>Прийдіте, поклонімся* Цареві нашому Богу.</p>

<p>Прийдіте, поклонімся* Христові, Цареві нашому Богу.</p>

<p>Прийдіте, поклонімся і припадім* до самого Господа Ісуса Христа, Царя і Бога нашого.</p>

<h3 align="center" >Псалом 103</h3>

<p>Благослови, душе моя, Господа!* Господи, Боже мій, ти вельми великий!</p>

<p>Ти одягнувся величчю і красою,* ти світлом, наче ризою, покрився.</p>

<p>Ти розіп'яв, неначе намет, небо,* ти збудував твої горниці у водах.</p>

<p>Із хмар собі робиш колісницю,* ходиш на крилах вітру.</p>

<p>Вітри своїми посланцями учиняєш,* полум'я вогненне − слугами своїми.</p>

<p>Ти заснував землю на її підвалинах,* не захитається по віки вічні.</p>

<p>Безоднею, немов одежею, покрив її,* понад горами стали води.</p>

<p>Перед погрозою твоєю вони тікали,* перед голосом грому твого тремтіли.</p>

<p>Підвелися гори, зійшли долини до місця,* що ти їм призначив.</p>

<p>Поставив їм границю, якої не перейдуть,* щоб знову покрити землю.</p>

<p>Джерела посилаєш у ріки,* які течуть проміж горами.</p>

<p>Усю звірину, що в полі, вони напувають,* дикі осли там гасять свою спрагу.</p>

<p>Над ними кублиться небесне птаство,* з-поміж гілляк дає свій голос.</p>

<p>Ти напуваєш гори з твоїх горниць,* земля насичується плодом діл твоїх.</p>

<p>Вирощуєш траву для скоту, зела – на вжиток людям,* щоб хліб із землі добували:</p>

<p>Вино, що серце людське звеселяє, олію, щоб від неї ясніло обличчя,* і хліб, що скріплює серце людське.</p>

<p>Насичуються дерева Господні,* кедри ливанські, що посадив їх.</p>

<p>На них гніздяться птиці;* бусли – на кипарисах їхнє житло.</p>

<p>Високі гори для оленів,* скелі − для зайців притулок.</p>

<p>Ти створив місяць, щоб значити пори;* сонце знає свій захід.</p>

<p>Наводиш темряву, і ніч надходить,* що в ній ворушаться усі звірі дібровні.</p>

<p>Левенята рикають за здобиччю своєю,* поживи від Бога для себе просять.</p>

<p>Ховаються, як тільки зійде сонце,* лягають у своїх норах.</p>

<p>Виходить чоловік до свого діла,* і до своєї праці аж до вечора.</p>

<p>Яка їх, твоїх діл, Господи, сила!* У мудрості все ти створив, − повна земля твоїх створінь.</p>

<p>Ось море велике, прешироке, * у ньому плазунів без ліку, звірів малих і великих.</p>

<p>Там кораблі проходять,* є і левіятан, якого ти створив, щоб ним бавитися.</p>

<p>Усі вони від тебе дожидають,* щоб дав їм у свій час поживу.</p>

<p>Коли даєш їм, вони її збирають,* як розтулюєш твою руку, вони насичуються благом.</p>

<p>Вони бентежаться, коли ховаєш вид свій;* як забираєш дух у них, вони гинуть і повертаються у свій порох.</p>

<p>Зішлеш свій дух, – вони оживають,* і ти відновлюєш лице землі.</p>

<p>Нехай слава Господня буде повіки,* нехай Господь радіє творами своїми.</p>

<p>Спогляне він на землю, і вона стрясається,* торкнеться гір, вони димують.</p>

<p>Я буду Господеві співати поки життя мого,* псалми співатиму, поки буду жити.</p>

<p>Нехай буде приємна йому моя пісня;* у Господі я веселитимусь.</p>

<p>Нехай грішники з землі щезнуть, і беззаконних більше нехай не буде.* Благослови, душе моя, Господа.</p>

<p><b>Слава</b> Отцю, і Сину, і Святому Духові:</p>

<p><b>І нині</b> і повсякчас, і на віки вічні. Амінь.</p>

<p>Алилуя, алилуя, алилуя: Слава тобі, Боже! (<i>3 р</i>.).</p>

<h3 align="center" >Вечірні молитви</h3>

<p><i>Під час 103-го псалма священик мовить перед св. дверми вечірні молитви. </i></p>

<p>1. Господи щедрий і милосердний, довготерпеливий і многомилостивий! Вислухай молитви наші і зверни увагу на голос моління нашого і яви нам знак милости твоєї, наведи нас на дорогу твою, щоб ходили ми в твоїй правді. Звесели серця наші, щоб ми боялись імення твого святого, бо ти великий і твориш чуда; ти Бог єдиний і немає подібного тобі між богами, Господи. Ти сильний у милості і добрий у силі, аби допомагати й утішати, і спасати всіх, хто на ім'я твоє святе уповає. Бо тобі належить усяка слава, честь і поклоніння: Отцю, Сину, і Святому Духові, нині і повсякчас, і на віки вічні. Амінь.</p>

<p>2. Господи, в обуренні твоїм не картай нас, ані в гніві твоїм нас не карай, але поводься з нами за милістю твоєю, Лікарю і Зцілителю душ наших. Приведи нас до бажаної пристані твоєї, просвіти очі сердець наших на пізнання твоєї правди і дай нам останок теперішнього дня мирний і безгрішний, і ввесь час життя нашого, заради молитов святої Богородиці і всіх святих. Бо твоя влада і твоє царство, і сила, і слава: Отця, і Сина, і Святого Духа, нині і повсякчас, і на віки вічні. Амінь.</p>

<p>3. Господи, Боже наш! Згадай нас грішних і недостойних слуг твоїх, коли призиваємо святе ім'я твоє, і не осороми нас, коли очікуємо милости твоєї, але вислухай, Господи, усі наші спасенні прохання, і вчини нас достойними любити і боятися тебе від усього серця нашого і творити в усьому волю твою. Бо ти є добрий і чоловіколюбний Бог, і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>4. Невмовкаючими піснями і неустанними величаннями святих сил оспівуваний, наповни уста наші хвалінням твоїм, щоб віддавати шану імені твоєму святому; і дай нам частку і спадкоємство з усіма, що почитають тебе в правді і зберігають заповіді твої, молитвами святої Богородиці і всіх святих твоїх. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>5. Благословенний ти, Господи Боже, Вседержителю, що знаєш думки людські, що відаєш те, чого ми потребуємо, і багато більше, ніж ми просимо, або розуміємо. Самий ти, чоловіколюбний Царю, у всьому добрий, задовольни нас багатством твоїх ласк, щоб ми непостидною совістю призивали святе ім'я твоє; і не введи нас у спокусу, але визволь нас від злого, і провидінням твоїм дай нам усе корисне. Бо тобі належить усяка слава, честь і поклоніння: Отцю, і Сину, і Святому Духові, нині і повсякчас, і на віки вічні. Амінь.</p>

<p>6. Господи, Господи, що пречистою твоєю долонею все утримуєш, що довго терпиш нам усім, і жалієшся задля нашої злоби! Згадай твої милості і ласки, відвідай нас у твоїй доброті і дай нам пройти й останок нинішнього дня вільним від різних затій лукавого, і збережи наше життя без напастувань, благодаттю Святого твого Духа, − милістю, щедротами і чоловіколюб'ям єдинородного Сина твого, з яким і ти є благословенний, з пресвятим, добрим і животворним твоїм Духом, нині і повсякчас, і на віки вічні. Амінь.</p>

<p>7. Боже великий і дивний, що несказанною добрістю і багатим промислом усім управляєш, і дав нам земні добра й запевнив нам обіцяне царство уділеними ласками впродовж цього дня, остерігши нас від усякого лиха! Дай нам і решту непорочно докінчити перед святою твоєю славою і величати тебе одного і доброго, і чоловіколюбного Бога нашого. Бо ти Бог наш і тобі славу віддаємо: Отцю, і Сину, і Святому Духові, нині і повсякчас, і на віки вічні. Амінь.</p>

<p>8. Боже великий і вишній, в тебе одного є безсмертність і в світлі живеш недоступнім. Ти все створіння мудро створив, відокремив світло від темряви і сонце поклав, щоб правити днем, а місяць і зорі, щоб володіли ніччю, нас же грішних вчинив достойними і в теперішню годину стати перед твоїм обличчям, щоб тебе визнавати і принести тобі вечірнє славослов'я. Направ, Чоловіколюбче, молитву нашу, немов кадило, перед тобою і прийми її, як благовонний запах. Дай нам мирний цей вечір і близьку вже ніч; зодягни нас у броню світла; визволь нас від нічного страху і всякої речі, що в темряві з'являється, і дай сон, що його ти дарував на відпочинок нашій немічності, вільний від усякого маріння диявольського. Владико, давче добра, хай і на нашій постелі, бувши тобі милими, згадуємо вночі твоє ім'я і, просвічувані навчанням твоїх заповідей, встанемо в душевній радості до звеличування твоєї доброти, приносячи твоєму милосердю молитви і моління, за наші і всіх твоїх людей провини. Відвідай їх задля молитов святої Богородиці. Бо ти є добрий і чоловіколюбний Бог, і тобі віддаємо славу: Отцю, і Сину, і Святому Духові, нині і повсякчас, і на віки вічні. Амінь.</p>

<p>По закінченні 103-го псалма диякон виходить північними дверми, віддає шану священикові. <i>Священик вертається і стає перед престолом, а диякон робить малий поклін перед св. дверми і виголошує єктенію. Якщо нема диякона, священик сам виголошує єктенію перед св. дверми. [Треба знати, що згідно із давньою традицією священик виголошує всі ектенії, окрім ектенії усильного благання, перед святими дверми].</i></p>

<h3 align="center" >Єктенія</h3>

<p>В мирі Господеві помолімся.</p>

<p><i>Вірні:</i> Господи, помилуй (<i>за кожним разом</i>).</p>

<p>За мир з висот і спасіння душ наших, Господеві помолімся.</p>

<p>За мир всього світу, добрий стан святих Божих Церков і з'єднання всіх, Господеві помолімся.</p>

<p>За святий храм цей і тих, що з вірою, побожністю і страхом Божим входять до нього, Господеві помолімся.</p>

<p>За святішого вселенського Архиєрея нашого <i>(ім'я)</i>, Папу Римського, Господеві помолімся.</p>

<p>За блаженнішого верховного Архиєпископа нашого Кир <i>(ім'я)</i>, і за преосвященнішого Митрополита нашого Кир <i>(ім'я)</i>, і за боголюбивого Єпископа нашого Кир <i>(ім'я)</i>, чесне пресвітерство, у Христі дияконство, за ввесь причет і людей, Господеві помолімся.</p>

<p>За Богом бережений народ наш, за правління і все військо, Господеві помолімся.</p>

<p>За місто це (<i>або</i> за село це, <i>або</i> за святу обитель цю), і за кожне місто, країну і за тих, що вірою живуть у них, Господеві помолімся.</p>

<p>За добре поліття, за врожай плодів земних і часи мирні, Господеві помолімся.</p>

<p>За тих, що плавають, подорожують, за недужих, страждаючих, полонених і за спасіння їх, Господеві помолімся.</p>

<p>Щоб визволитися нам від усякої скорби, гніву і нужди, Господеві помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<p><i>Священик:</i> Бо тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>

<p><i>Вірні:</i> Амінь.</p>

<p><i>Диякон, зробивши малий поклін, вертається південними дверми у святилище і стає праворуч священика. </i></p>

<p><b></b></p>

<h3 align="center" >Псалом 140</h3>

<p><i>Вірні співають два перші стихи 140-го псалма, на глас 2. Коли вірні починають співати „Господи, взиваю я”, диякон бере кадильницю і, після того, як священик поблагословить кадило, кадить св. трапезу від чотирьох боків, потім – запрестольну ікону, ікони святилища і священика. Після цього, вийшовши зі святилища північними дверми, приходить перед св. двері, робить поклін, кадить ікони південної частини іконостасу, починаючи від ікони Спасителя; відтак, зробивши знову поклін перед св. дверми, кадить ікони північної частини, починаючи від ікони Богородиці, потім – хори, правий і лівий; людей кадить з солеї, після чого південними дверми вертається у святилище.</i></p>

<p><b>Господи, взиваю я до тебе, вислухай мене.* Вислухай мене, Господи.* Господи, взиваю я до тебе, вислухай мене.* Почуй голос моління мого,* коли взиваю до тебе.* Вислухай мене, Господи.</b></p>

<p><b>Нехай піднесеться молитва моя,* мов кадило перед тобою;* підношення рук моїх,* як жертва вечірня.* Вислухай мене, Господи.</b></p>

<p>Постав, Господи, моїм устам сторожу;* до дверей губ моїх − варту!</p>

<p>Не дай схилитися серцеві моєму* до чогось злого.</p>

<p>Ані чинити лихі вчинки з людьми, що творять беззаконня,* – ні ласощів їхніх я не хочу їсти.</p>

<p>Нехай праведник по-доброму б'є мене й виправляє,* а олія грішного нехай не намастить голови моєї.</p>

<p>Я все-таки молитимусь,* незважаючи на їхні злі вчинки.</p>

<p>Якщо суддів їхніх скинуть в ущелини скелі,* то почують, що слова мої любі.</p>

<p>Немовби хтось розбив і розрив землю,* розкидано їхні кості перед адом.</p>

<p>Бо до тебе, Господи, мій Боже, мої очі;* до тебе прибігаю, не губи душі моєї.</p>

<p>Збережи мене від петлі, що її наставили на мене,* і від сильця тих, що творять беззаконня.</p>

<p>Нехай грішники впадуть у власні сіті всі разом,* а я пройду безпечно.</p>

<p><b>Псалом 141</b></p>

<p>Я голосом моїм до Господа взиваю,* я голосом моїм до Господа молюся.</p>

<p>Скаргу мою перед ним виливаю,* мою скруту йому я виявляю.</p>

<p>Коли тривожиться в мені дух мій, ти знаєш мою стежку.* На дорозі, де я ступаю, тайно розставили сильце на мене.</p>

<p>Поглянь праворуч і подивися:* нема нікого, хто дбав би за мене.</p>

<p>Нема куди мені втікати,* нема нікого, хто піклувався би мною.</p>

<p>До тебе, Господи, взиваю й кажу:* Ти моє прибіжище, в землі живих ти − моя доля!</p>

<p>Зверни увагу на моє благання,* бо я вельми нещасний.</p>

<p>Спаси мене від гонителів моїх,* бо вони сильніші від мене.</p>

<p>Виведи з в'язниці мою душу,* щоб дякувати імені твоєму.</p>

<p>Мене обступлять праведники,* бо ти добро мені вчиниш.</p>

<p><b>Псалом 129</b></p>

<p>З глибин взиваю до тебе, Господи,* Господи, почуй мій голос.</p>

<p>Нехай будуть твої вуха уважні,* до голосу благання мого.</p>

<h3 align="center" >Стихири</h3>

<p><i>Стих: Коли ти, Господи, зважатимеш на беззаконня,* то хто встоїться, Господи. Та в тебе є прощення.</i></p>

<p><i>(г. 2):</i> Побачивши Просвітителя нашого,* що просвітлює кожну людину,* як він прийшов христитися,* Предтеча радується душею і тремтячою рукою показує на нього та й мовить людям:* Ось той, хто спасає Ізраїля і визволяє нас із тління.* Безгрішний Христе Боже наш, – слава тобі!</p>

<p><i>Стих: Задля імени твого надіюсь на тебе, Господи,* надіється душа моя на слово твоє; надіється душа моя на Господа.</i></p>

<p>Ангельські сили настрахалися,* побачивши, як Спас наш приймає хрищення від слуги,* а Дух Святий сходить, щоб дати йому свідчення,* і голос Отця почувся з неба:* Той, кого Предтеча христить рукою своєю* – це Син мій улюблений, якого я вподобав.* Христе Боже наш, – слава тобі!</p>

<p><i>Стих: Від ранньої сторожі до ночі* від ранньої сторожі нехай уповає Ізраїль на Господа.</i></p>

<p>Течія Йордану прийняла тебе – джерело;* Утішитель же зійшов у вигляді голуба.* Схиляє голову той, хто прихилив небеса,* і глина кличе до Творця:* Чому наказуєш мені таке, ти, що вищий від мене?* Я ж потребую твого хрищення.* О, безгрішний Христе Боже наш, – слава тобі!</p>

<p><i>Стих: Бо в Господа милість і відкуплення велике в нього;* він визволить Ізраїля від усього беззаконня його.</i></p>

<p>Вирішивши спасти заблукану людину,* ти не відмовився прийняти вигляд слуги.* Бо вгодно було тобі, Господеві й Богові,* прийняти задля нас те, що наше;* прийнявши, Спасе, тілесне хрищення,* ти сподобив нас прощення.* Тому кличемо до тебе: Христе Боже наш, – слава тобі!</p>

<p><b>Псалом 116</b></p>

<p><i>Стих: Хваліте Господа всі народи!* Прославляйте його всі люди!</i></p>

<p>Нині прийшов Христос на Йордан христитися.* Нині Іван приторкається голови Владики.* Сили небесні зжахнулися, бачивши преславне таїнство:* море побачило й побігло, Йордан же бачив і повернувся назад.* І ми, просвітившись, виголошуємо:* Слава Богові, що з'явився і став видимим на землі* та світ просвітив.</p>

<p><i>Стих: Велике бо до нас його милосердя, і вірність Господа повіки.</i></p>

<p>Ти, Господи, вирішив здійснити все, що уклав від віку.* Від усього створіння прийняв ти служіння для своєї Тайни:* від ангелів – Гавриїла, від людей – Діву,* від небес – зорю, а від Йордану – воду,* в якій ти знищив людські беззаконня.* Господи, – слава тобі!</p>

<p><b>Слава і нині</b> <i>(г. 2):</i> Нахилив ти голову до Предтечі і потрощив голови зміям.* Вступивши у воду, всіх ти просвітив,* що славили тебе, Спасе, просвітителю душ наших.</p>

<h3 align="center" >Вхід</h3>

<p><i>Коли почнуть співати останню стихиру, священик одягає фелон, поблагословивши і поцілувавши його та, на „Слава”, приходить з дияконом перед св. трапезу. Відчиняються св. двері. Диякон бере кадильницю і, після того, як священик поблагословить кадило, разом з священиком обходить св. трапезу, починаючи від правого боку і, попереджувані свіченосцями, виходять північними дверми.</i></p>

<p><i>Стають перед св. дверми: свіченосці по протилежних боках, один – біля ікони Богородиці, другий – біля ікони Спасителя, диякон – посередині, а за ним – священик. Священик і диякон схиляють голови. Диякон, простягаючи орар, мовить потиху:</i> „Господеві помолімся”, <i>а священик мовить потиху молитву входу:</i> Добрий Чоловіколюбче Царю, що все благословляєш! Молимось тобі наполегливо, серцем сокрушеним і духом смиренним: Благослови наші входи і виходи, Христе, істинний Боже наш. Бо прихід твій і вознесіння, і пожиття з людьми завжди благословенне: нині і повсякчас, і на віки вічні. Амінь.</p>

<p><i>По молитві входу диякон, вказуючи орарем на схід, каже до священика:</i> „Благослови, владико, святий вхід”. <i>Священик благословляє до сходу і каже:</i> Благословенний вхід святих твоїх, нині і повсякчас і на віки вічні (<i>і благословить у бік сходу</i>).</p>

<p><i>Диякон</i>: Премудрість! Прості!</p>

<p><i>Вірні:</i> Світло тихе святої слави, безсмертного Отця небесного, святого, блаженного, Ісусе Христе! Доживши до заходу сонця, бачивши світло вечірнє, славимо Отця, і Сина, і Святого Духа – Бога. Достойно є повсякчас прославляти тебе голосами побожними, Сину Божий, що життя даєш усьому світу; тому світ увесь славить тебе.</p>

<p><i>Під час співу „Світло тихе” диякон і священик входять у святилище перед св. трапезу, а свіченосці вертаються туди бічними дверми. Відтак диякон творить звичайне кадження.</i></p>

<p><i>Після кадження і закінчення пісні диякон, підійшовши до св. дверей і дивлячись на людей, виголошує: </i>Будьмо уважні!</p>

<p><i>Священик:</i> Мир всім.</p>

<p><i>Диякон:</i> Премудрість, будьмо уважні!</p>

<p><i>Вірні співають прокімен. </i></p>

<h3 align="center" >Прокімен</h3>

<p><i>Псалом 113 (г. 7)</i></p>

<p>Бог наш на небі й на землі,* все, що схотів, створив він.</p>

<p><i>Стих:</i> Коли вийшов Ізраїль з Єгипту, дім Якова з-поміж варварів, святинею його стала Юдея.</p>

<p><i>Стих:</i> Море побачило те й кинулось тікати, Йордан назад повернувся.</p>

<p><i>Стих:</i> Що з тобою, море, що ти кинулось тікати, і тобі Йордане, що ти назад повернувся?</p>

<p><i>Після прокімена зачиняють святі двері.</i></p>

<h3 align="center" ><i>1-ша серія читань</i>:</h3>

<p><i>Диякон:</i> Премудрість.</p>

<p><i>Чтець:</i> З книги Буття читання.</p>

<p><i>Диякон:</i> Будьмо уважні.</p>

<p><i>Чтець:</i> На початку сотворив Бог небо й землю. Земля ж була пуста й порожня та й темрява була над безоднею, а дух Божий ширяв над водами. І сказав Бог: "Нехай буде світло!" І настало світло. І побачив Бог світло, що воно добре та й відділив Бог світло від темряви. Назвав же Бог світло − день, а темряву назвав ніч. І був вечір і був ранок − день перший. Тоді сказав Бог: "Нехай посеред вод буде твердь і нехай вона відділяє води від вод!" І зробив Бог твердь і відділив води, що під твердю, від вод, що над твердю. Тож сталося так. І назвав Бог твердь − небо. І був вечір і був ранок − день другий. Тоді сказав Бог: "Нехай зберуться води, що під небом, в одне місце і нехай з'явиться суша." І так сталося. І назвав Бог сушу − земля, а збір вод назвав морями. І побачив Бог, що воно добре. Бог сказав: "Нехай земля зростить рослини: траву, що розсіває насіння, і плодові дерева, що родять плоди з насінням, за їхнім родом на землі". І так сталося. І вивела земля з себе рослини: траву, що розсіває насіння за своїм родом, і дерева, що родять плоди з насінням у них, за їхнім родом. І побачив Бог, що воно добре. І був вечір і був ранок − день третій. <i>(Бут. 1, 1-13)</i></p>

<p><i>Диякон:</i> Премудрість.</p>

<p><i>Чтець:</i> З книги Виходу читання.</p>

<p><i>Диякон:</i> Будьмо уважні.</p>

<p>І сказав Господь Мойсеєві: "Чого голосиш до мене? Вели синам Ізраїля, нехай вирушають. Ти ж підійми твою палицю та простягни твою руку над морем і розділи його, і нехай сини Ізраїля сушею пройдуть через середину моря. Ось я закаменю серце єгиптян, і вони підуть за вами слідом, і тоді покажу на фараоні і на всім його війську, на колісницях і на вершниках його, мою славу. І взнають єгиптяни, що я – Господь, як покажу на фараоні, на колісницях і на вершниках його мою силу". І повернувся тоді ангел Божий, що йшов поперед табору Ізраїля, та й спинився позад них; і стовп хмаровий, що йшов перед ними, спинився позад них. Він спинився поміж єгипетським табором та ізраїльським табором; і була хмара темрявою для одного табору і світилом для другого. І не наближався один табір до другого всю ніч. І простяг Мойсей руку над морем, і відганяв Господь море всю ніч сильним східнім вітром, і зробив море сухим, і води розділились; і сини Ізраїля ввійшли і йшли серединою моря по суші; вода була для них стіною праворуч і ліворуч. Єгиптяни погнались, і рушили слідом за ними всі фараонові коні, колісниці і вершники в середину моря. В ранішню сторожу глянув Господь із вогненного та хмарового стовпа на єгипетський табір та й стривожив його; позагальмовував колеса їхніх колісниць, так, що ці з трудом просувались наперед. І закричали єгиптяни: "Спасаймось перед Ізраїлем, бо Господь воює за нього проти єгиптян". Тоді Господь сказав Мойсеєві: "Простягни руку над морем, і нехай води хлинуть назад, на їхні колісниці і на їхніх вершників". І простяг Мойсей руку над морем, і на світанку воно повернулося знову на своє звичайне місце; єгиптяни ж, утікаючи, йшли йому назустріч. Отак то кинув Господь єгиптян у середину моря. Злились води знов докупи та й затопили колісниці, вершників та все фараонове військо, що ввійшло було за ними в море; ані один із них не зостався. Сини ж Ізраїля йшли по суші, посеред моря, і води для них стояли, як стіна, праворуч і ліворуч.<i> (Вих. 14, 15-29)</i></p>

<p><i>Диякон:</i> Премудрість.</p>

<p><i>Чтець</i>: З книги Виходу читання.</p>

<p><i>Диякон:</i> Будьмо уважні.</p>

<p>І повелів Мойсей Ізраїлеві вирушати з-над Червоного моря; і двигнули вони до Шур-пустині, і йшли три дні пустинею та й не знаходили води. Прийшли вони в Меру, та води з Мери не могли пити, бо гірка була; тим і прозвали те місце Мера. І нарікали люди на Мойсея, говоривши; «Що нам пити?» А він заголосив до Господа; і вказав йому Господь дерево; вкинув він його у воду, і вода стала солодкою. Там дав він їм закон і суд, там випробував їх. І сказав: «Коли ти пильно слухатимешся голосу Господа, Бога твого, і чинитимеш те, що йому до вподоби, і вважатимеш на його накази, і дотримуватимешся всіх його установ, ані одної з тих недуг, що я навів був на Єгипет, не наведу на тебе: я бо Господь, твій цілитель». Потім прийшли в Елім, де було дванадцять водних джерел і сімдесят пальм. І отаборились там над водою. З Еліму рушила вся громада синів Ізраїля й прийшла у Сін-пустиню, що між Елімом та Синаєм.<i> (Вих. 15, 22-27; 16, 1)</i></p>

<p><i>Тоді священик (диякон або читець) виголошує оцей тропар і стихи, а хор співає закінчення цього тропаря, на зразок прокімен</i>:</p>

<p><i>Тропар (г. 5):</i> Появився світові ти, що світ створив,* щоб просвітити тих, що в темряві перебували,* Чоловіколюбче, – слава тобі!</p>

<p><i>Хор:</i> Щоб просвітити тих, що в темряві перебували,* Чоловіколюбче, – слава тобі!</p>

<p><i>Стих:</i> Боже, змилуйся над нами і благослови нас; світлом лиця твого осяй нас і помилуй нас; щоб пізнали ми на землі твою дорогу, між усіма народами твоє спасіння.</p>

<p><i>Хор:</i> Щоб просвітити тих, що в темряві перебували,* Чоловіколюбче, – слава тобі!</p>

<p><i>Стих:</i> Нехай прославляють тебе народи, Боже, хай прославляють тебе всі народи. Нехай радіють племена й веселяться, бо ти правиш народами по правді і племенами на землі керуєш.</p>

<p><i>Хор:</i> Щоб просвітити тих, що в темряві перебували,* Чоловіколюбче, – слава тобі!</p>

<p><b>Слава і нині</b>:</p>

<p><i>Хор:</i> Щоб просвітити тих, що в темряві перебували,* Чоловіколюбче, – слава тобі!</p>

<p><i>І знову: Тропар (г. 5):</i> Появився світові ти, що світ створив,* щоб просвітити тих, що в темряві перебували,* Чоловіколюбче, – слава тобі!</p>

<p><i>Хор:</i> Щоб просвітити тих, що в темряві перебували,* Чоловіколюбче, – слава тобі!</p>

<h3 align="center" ><i>2-ша серія читань</i>:</h3>

<p><i>Диякон:</i> Премудрість.</p>

<p><i>Чтець</i>: З книги Ісуса Навина читання.</p>

<p><i>Диякон:</i> Будьмо уважні.</p>

<p><i>Чтець:</i> Господь сказав Ісусові: «Сьогодні почну звеличувати тебе в очах всього Ізраїля, щоб вони зрозуміли, що як я був з Мойсеєм, так буду і з тобою. Ти ж повелиш так священикам, що несуть ковчег завіту: Як дійдете до Йордану, станьте на краю берега». І як тільки ті, що несли кивот, прийшли до Йордану, і ноги священиків, що несли кивот, замочилися край води, – Йордан же виступає всюди з берегів під увесь час жнив, – вода зупинилась: та, що текла згори, стала валом вельми далеко, коло міста Адам, що біля Цартану; а та, що текла вниз у Арава-море, море Солоне, цілком відплила, і народ перейшов Йордан напроти Єрихону. Священики ж, що несли ковчег завіту, стояли на суші посеред Йордану непорушно, тим часом як увесь Ізраїль переходив по сухому, аж покіль увесь народ не перейшов через Йордан <i>(І.Н. 3, 7-8; 15-17)</i></p>

<p><i>Диякон:</i> Премудрість.</p>

<p><i>Чтець</i>: З книги Царів читання.</p>

<p><i>Диякон:</i> Будьмо уважні.</p>

<p><i>Чтець:</i> Ілля сказав йому: “Зостанься тут, бо Господь посилає мене на Йордан.” Той же відрік: “Так певно, як живе Господь і як живе твоя душа, я не покину тебе”. І йшли вони обидва. П'ятдесят чоловік із пророчих учнів прийшли й стали навпроти оддалеки, вони ж обидва стали над Йорданом. Тоді Ілля взяв свій плащ, згорнув його й вдарив по воді, і вода розступилась на обидва боки так, що вони перейшли по сухому. А як перейшли, сказав Ілля до Єлисея: “Проси, що маю тобі зробити, перш ніж буду взятий від тебе”. Єлисей відповів: “Я хотів би мати подвійний дух твій”. Ілля сказав: “Просиш про важливу річ. Та коли бачитимеш, як я буду взятий від тебе, то воно тобі так буде, а як ні (не бачитимеш), то не буде”. Тим часом, як вони йшли, розмовляючи, раптом вогненна колісниця й вогненні коні розлучили їх, і Ілля знявся в вихрі на небо. Бачив це Єлисей і закричав: “Батеньку мій, батеньку! Ізраїлева колісниця і коні!” І коли більше його не бачив, вхопив свою одежу й роздер надвоє. Потім підняв плащ, що впав з плечей Іллі, й повернувся та й став на березі Йордану. Взяв він плащ, що впав з плечей Іллі, і вдарив по воді, кажучи: “Де Господь, Бог Іллі?” І вдарив по воді, і вона розступилась на обидва боки, і Єлисей перейшов.<i> (2 Цар. 2, 6-14)</i></p>

<p><i>Диякон:</i> Премудрість.</p>

<p><i>Чтець</i>: З книги Царів читання.</p>

<p><i>Диякон:</i> Будьмо уважні.</p>

<p><i>Чтець:</i> От і прибув Нааман із своїми кіньми та колісницею й зупинився коло дверей хати Єлисея. Вислав до нього Єлисей слугу й звелів сказати: “Іди та викупайся сім раз у Йордані, і тіло твоє знову стане чистим”. Розгнівався Нааман і відійшов, кажучи: “Я був певний, що він сам до мене вийде, стане передо мною, призове ім'я Господа, Бога свого, помахає рукою над хворим місцем і вигоїть проказу. Хіба дамаські ріки, Авана та Фарфар, не ліпші, ніж усі ізраїльські води? Хіба ж не можна було б викупатись у них і стати чистим?” І, обернувшись, пішов геть у гніві. Слуги ж його приступили до нього й заговорили до нього так: “Коли б тобі, батеньку, пророк наказав зробити щось важке, хіба ти не зробив би? Оскільки ж більш, коли він тобі сказав: Викупайся, і будеш чистий”. Пішов він, поринув сім разів у Йордані, за словом Божого чоловіка, і тіло його знову стало, мов у малого хлопця, і він став чистий.<i> (2 Цар. 5, 9-14).</i></p>

<p><i>Тоді священик (диякон або читець) виголошує оцей тропар і стихи, а хор співає закінчення цього тропаря, на зразок прокімен</i>:</p>

<p><i>Тропар (г. 6):</i> Грішникам і митарям появився ти, Спасе наш,* з великої ласки своєї.* Де ж бо мало засяяти світло, як не там,* де люди перебували її темряві? Слава тобі!</p>

<p><i>Хор:</i>Де ж бо мало засяяти світло, як не там,* де люди перебували в темряві? Слава тобі!</p>

<p><i>Стих:</i> Господь царює, у велич він зодягнувся; одягнувсь Господь у силу і опоясався. Бо він утвердив вселенну, і вона не захитається. Твердо стоїть престол твій з давнього давна, ти – споконвічний.</p>

<p><i>Хор:</i> Де ж бо мало засяяти світло, як не там,* де люди перебували в темряві? Слава тобі!</p>

<p><i>Стих:</i> Здіймають ріки, Господи, здіймають ріки шум свій. Здіймають ріки рокіт свій, від шуму вод великих.</p>

<p><i>Хор:</i> Де ж бо мало засяяти світло, як не там,* де люди перебували в темряві? Слава тобі!</p>

<p><b>Слава і нині</b>:</p>

<p><i>Хор:</i> Де ж бо мало засяяти світло, як не там,* де люди перебували в темряві? Слава тобі!</p>

<p><i>І знову:</i> Грішникам і митарям появився ти, Спасе наш,* з великої ласки своєї.* Де ж бо мало засяяти світло, як не там,* де люди перебували її темряві? Слава тобі!</p>

<p><i>Хор:</i> Де ж бо мало засяяти світло, як не там,* де люди перебували в темряві? Слава тобі!</p>

<h3 align="center" ><i>3-ша серія читань</i>:</h3>

<p><i>Диякон:</i> Премудрість.</p>

<p><i>Чтець:</i> З книги пророка Ісаї читання!</p>

<p><i>Диякон:</i> Будьмо уважні.</p>

<p><i>Чтець:</i> Так говорить Господь: Обмийтеся, станьте чистими; усуньте з-перед моїх очей нікчемні ваші вчинки; перестаньте чинити зло! Навчіться добро чинити; шукайте правди, захищайте пригнобленого, обороняйте сироту, заступайтеся за вдову! Ходіть же й розсудимось, – говорить Господь. Коли б гріхи ваші були, як багряниця, вони стануть білими, як сніг; коли б, мов кармазин, були червоні, стануть, як вовна. Як схочете бути слухняними, то їстимете від благ країни. А як затнетеся й бунтуватиметесь, то меч пожере вас, бо уста Господні так говорять<i> (Іс. 1, 16-20)</i></p>

<p><i>Диякон:</i> Премудрість.</p>

<p><i>Чтець</i>: З книги Буття читання.</p>

<p><i>Диякон:</i> Будьмо уважні.</p>

<p><i>Чтець:</i> Та й Яків пустився далі в путь, під час якої зустріли його ангели Божі. Побачивши їх, він сказав: "Це табір Божий", і назвав те місце Маханаїм. Тоді Яків послав послів до Ісава, свого брата, в Сеїр-край, в Едом-поле; він повелів їм: "Ось так скажете моєму панові Ісавові: Так говорить слуга твій Яків: у Лавана перебував я і забарився аж досі. Придбав я волів, ослів і овець, слуг і слугинь, і посилаю панові моєму про те вістку, щоб знайти ласку в твоїх очах". Повернулися посли до Якова та й кажуть: "Ходили ми до твого брата Ісава, він сам іде тобі назустріч, а з ним чотириста чоловік". Тим злякався Яків вельми й стривожився, тож поділив людей, які були з ним, та й овець і худобу й верблюдів на два загони. Бо думав він собі: "Коли Ісав прийде до одного загону й розіб'є його, то загін той, що зостанеться, врятується". Тоді Яків сказав: "О Боже батька мого Авраама й Боже батька мого Ісаака! Господи, який велів єси мені: "Вернись у край твій, до рідні твоєї, а я буду помагати тобі". Я негідний тих усіх ласк і всієї вірности тої, що їх ти виявив слузі твоєму, бо з моєю тільки палицею я перебрів цей Йордан, а тепер виріс у два загони.<i> (Бут. 32, 2-11)</i></p>

<p><i>Диякон:</i> Премудрість.</p>

<p><i>Чтець:</i> З книги Виходу читання!</p>

<p><i>Диякон:</i> Будьмо уважні.</p>

<p><i>Чтець:</i> Аж ось зійшла фараонова дочка скупатися в річці, слугині ж її ходили собі край берега річки; вгледіла вона кошичок в комишах і послала рабиню, щоб узяла його. Відчинила вона його, побачила дитинку, а ось воно хлоп'ятко плаче. Змилосердилася вона над ним і каже: "Це єврейська дитинка". Каже тоді його сестра дочці фараоновій: "Хочеш, побіжу й покличу тобі мамку з єврейок, щоб вигодувала тобі дитятко?" І відповіла їй фараонова дочка: "Побіжи!" Побігла дівчина й покликала матір дитинки. І каже їй фараонова дочка: "Візьми оце дитятко та вигодуй його мені, а я дам тобі за це заплату". Взяла жінка дитятко й вигодувала його. А як дитятко виросло, привела його до фараонової дочки, і він став їй за сина. І надала йому ім'я Мойсей, кажучи, з води, мовляв, витягла я його.<i> (Вих. 2, 5-10)</i></p>

<p><i>Диякон:</i> Премудрість.</p>

<p><i>Чтець:</i> З книги Суддів читання!</p>

<p><i>Диякон:</i> Будьмо уважні.</p>

<p><i>Чтець:</i> Промовив тоді Гедеон до Бога: “Коли ти справді хочеш рятувати Ізраїля моєю рукою, як обіцяв, то ось я розстелю на току вовняне руно. Якщо роса впаде тільки на руно, а вся земля буде суха, то знатиму, що спасеш Ізраїля моєю рукою, як обіцяв”. Так і сталось. Устав він другого дня вранці, стиснув руно та витиснув з нього росу, повну чашу води. Однак же Гедеон промовив до Бога: “Нехай твій гнів не запалає проти мене, коли ще раз промовлю. Дозволь мені, прошу, зробити ще одну пробу з руном: нехай тільки воно буде сухе, на всій же землі нехай буде роса”. І вчинив Бог так тієї ночі: тільки руно було сухе, а на землі навкруги була роса.<i> (Суд. 6, 36-40)</i></p>

<p><i>Диякон:</i> Премудрість.</p>

<p><i>Чтець:</i> З книги Царів читання!</p>

<p><i>Диякон:</i> Будьмо уважні.</p>

<p><i>Чтець:</i> Тоді Ілля сказав до народу: «Приступіть до мене!» І весь народ приступив до нього. І він знову поставив жертовник Господній, що був зруйнований. Узяв Ілля 12 каменів за числом колін синів Якова, до якого Господь сказав був: Ізраїль буде твоє ім'я, і склав з того каміння жертовник імені Господньому, та й обвів його навкруги ровом, що міг вмістити в собі зо два сати зерна. Потім розклав дрова, розтяв бичка, поклав на дрова, і повелів: «Наберіть чотири відра води та й вилийте на всепалення й на дрова!» І зроблено так. І повелів: «Зробіть це вдруге». І зроблено вдруге. Далі повелів: «Зробіть це втретє». І зроблено втретє, так, що вода текла навкруги жертовника, і в рові було повно води. А коли вже був час приносити вечірню жертву, приступив пророк Ілля й сказав: «Господи, Боже Авраама, Ісаака та Ізраїля! Покажи сьогодні, що ти – Бог в Ізраїлі, що я – твій слуга і що я вчинив це все за твоїм велінням. Почуй мене, Господи, почуй мене, щоб цей народ зрозумів, що ти, Господи, – Бог, і що ти навертаєш їхні серця». І впав вогонь Господній з неба й пожер усепалення, дрова, каміння, й порох, ба й воду висушив, що була в рові. І ввесь народ, побачивши це, припав обличчям до землі й промовив: «Господь є Бог! Господь є Бог!»<i> (1Цар. 18, 30-39)</i></p>

<p><i>Диякон:</i> Премудрість.</p>

<p><i>Чтець:</i> З книги Царів читання!</p>

<p><i>Диякон:</i> Будьмо уважні.</p>

<p><i>Чтець:</i> Мешканці міста сказали Єлисеєві: “Положення цього міста гарне, як сам, пане, бачиш, та вода нездорова й земля не родить”. Він каже: “Принесіть мені нову посудину й вкиньте туди соли”. Принесли вони йому. Тоді він пішов до джерела води, вкинув туди соли та й сказав: “Так говорить Господь: Я зробив цю воду здоровою: не буде більш від неї смерти, ні неврожаю”. І вода стала здоровою – аж по цей день, за словом, що сказав Єлисей.<i> (2Цар. 2, 19-22)</i></p>

<p><i>Диякон:</i> Премудрість.</p>

<p><i>Чтець:</i> З книги пророка Ісаї читання!</p>

<p><i>Диякон:</i> Будьмо уважні.</p>

<p><i>Чтець:</i> Так говорить Господь: «Я вислухаю тебе в час сприятливий, у день спасіння тобі допоможу. Я збережу тебе і поставлю тебе у завіт народу, щоб обновити землю, щоб розділити спустошену спадщину, щоб сказати в'язням: Виходьте!, а тим, що в пітьмі: Покажіться! Вони пастимуться при дорогах; їхні пасовиська будуть по всіх верховинах. Ні голоду, ні спраги не зазнають; не вдарить на них ні палючий вітер, ані сонце, бо той, що жалує їх, буде їх водити, приведе їх на джерела водні. Зроблю дорогами всі гори, шляхи будуть піднесені. Ось ці приходять іздаля, ці з півночі і з заходу, а ті з Сінім-країни». Ликуйте, небеса, радуйся, земле, гукайте весело, ви, гори, бо Господь утішив свій люд і змилосердився над його пригніченими. А Сіон сказав: «Господь мене покинув, забув мене Владика мій!» Невже ж забуде молодиця своє немовля? Не матиме жалю до сина свого лона? Та хоча б вона й забула, я тебе не забуду..<i> (Іс. 49, 8-15)</i></p>

<p><i>Тоді диякон виголошує малу єктенію:</i></p>

<p>Ще і ще в мирі Господу помолімся.</p>

<p>Заступи, спаси, помилуй і охорони нас, Боже, твоєю благодаттю.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом'янувши, самі себе, і один одного, і все життя наше Христу Богові віддаймо.</p>

<p><i>Священик:</i> Бо ти святий єси, Боже наш, і тобі славу возсилаємо, Отцю, і Сину, і Святому Духові, нині і повсякчас:</p>

<p><i>Диякон:</i> І на віки вічні.</p>

<h2 align="center" ><b>ТРИСВЯТЕ</b></h2>

<p><i>Вірні:</i> Святий Боже, святий кріпкий, святий безсмертний, помилуй нас <i>(3)</i>.</p>

<p>Слава Отцю, і Сину, і Святому Духові, і нині, і повсякчас, і на віки віків. Амінь.</p>

<p>Святий безсмертний, помилуй нас.</p>

<p>Святий Боже, святий кріпкий, святий безсмертний, помилуй нас.</p>

<p><i>Диякон до священика:</i> Повели, владико. </p>

<p><i>Священик, відходячи до горного місця:</i> Благословен, хто йде в ім’я Господнє. </p>

<p><i>Диякон:</i> Благослови, владико, горне сідалище. </p>

<p><i>Священик:</i> Благословен єси на престолі слави царства твого, що сидиш на херувимах, завжди, нині і повсякчас, і на віки віків.</p>

<h3 align="center" ><i>Прокімен</i></h3>

<p><i>Диякон:</i> Будьмо уважні.</p>

<p><i>Священик:</i> Мир всім. </p>

<p><i>Диякон:</i> Премудрість, будьмо уважні. </p>

<p><i>Співці співають прокімен зі стихом</i>, <i>г. 3</i>:</p>

<p><i>Псалом 26 (г. 3)</i></p>

<p>Господь просвічення моє і Спаситель мій! Кого маю боятися?</p>

<p><i>Стих: </i>Господь захисник життя мого! Кого маю страхатися?</p>

<h3 align="center" ><i>Апостол</i></h3>

<p><i>Диякон:</i> Премудрість. </p>

<p><i>Читець: </i>До Коринтян перше послання святого апостола Павла читання.</p>

<p><i>Диякон:</i> Будьмо уважні. </p>

<p><i>Читець: </i>Браття! Бувши від усіх вільний, я став усім слугою, щоб ще більше їх придбати. Я став для юдеїв як юдей, щоб юдеїв придбати; для тих, що під законом, я став як під законом, – хоч сам я не під законом, – щоб тих, що під законом, придбати. Для тих, що без закону, я став як без закону, хоч я і не був без Божого закону, бувши під законом Христовим, щоб придбати тих, які без закону. Для слабких я став як слабкий, щоб слабких придбати. Для всіх я став усім, щоб конче деяких спасти. Усе я роблю заради Євангелія, щоб став я його співучасником. Хіба не знаєте, що ті, які біжать на перегонах, біжать усі, але лиш один бере нагороду? Біжіть так, щоб її осягнути! Кожний змагун стримується від усього; однак ті, щоб тлінний вінець здобути, а ми – нетлінний. Тож і я біжу, та не як навманці; веду кулачний бій, не як повітря б'ючи, а умертвляю своє тіло і поневолюю, щоб проповідуючи іншим, я сам, бува, не став непридатним <i>(1 Кор. 1,9:19-27).</i></p>

<p><i>Коли ж скінчиться апостол, мовить священик:</i> Мир Тобі.</p>

<p><i>Диякон:</i> Премудрість, будьмо уважні. </p>

<p><i>Вірні:</i> Алилуя, <i>зі стихами.</i></p>

<p>Алилуя: <i>Псалом 44 (г. 4)</i></p>

<p><i>Стих:</i> Із мого серця гарне слово ллється, розповім діла мої цареві.</p>

<p><i>Стих:</i> Найкращий ти на вроду між людськими синами.</p>

<p><i>Диякон кадить.</i></p>

<p><i>Молитва перед Євангелієм</i></p>

<p><i>Священик:</i> Засвіти в серцях наших, чоловіколюбче Владико, нетлінне світло твого богопізнання і відкрий мисленні очі наші, щоб ми розуміли твої євангельські проповідування.</p>

<p>Вложи в нас і страх блаженних твоїх заповідей, щоб ми, перемігши всі тілесні похоті, провадили духовне життя, думаючи і діючи все, що угодне Тобі.</p>

<p>Бо Ти єси просвічення душ і тілес наших, Христе Боже, і Тобі славу возсилаємо з безначальним твоїм Отцем, і пресвятим, і благим, і животворящим твоїм Духом, нині і повсякчас, і на віки віків. Амінь.</p>

<p><i>Диякон:</i> Благослови, владико, благовістителя святого апостола і євангелиста Луки<i>.</i></p>

<p><i>Священик, благословляючи його:</i></p>

<p>Бог, молитвами святого славного, всехвального апостола і євангелиста Луки<i>,</i> нехай дасть Тобі слово благовістити силою великою для сповнення Євангелія возлюбленого Сина свого, Господа нашого Ісуса Христа.</p>

<h3 align="center" ><i>Євангеліє</i></h3>

<p><i>Священик:</i> Премудрість, прості, вислухаймо святого Євангелія. Мир всім. </p>

<p><i>Вірні:</i> І духові Твоєму.</p>

<p><i>Диякон:</i> Від Луки святого Євангелія читання.</p>

<p><i>Вірні:</i> Слава Тобі, Господи, слава Тобі.</p>

<p><i>Священик:</i> Будьмо уважні.</p>

<p><i>Диякон: </i>П'ятнадцятого року правління кесаря Тиверія, коли Понтій Пилат був правителем Юдеї, Ірод – четверовласником Галилеї, Филип же, його брат, четверовласником краю Ітуреї та Трахонітіди, а Лісаній четверовласником Авілени, за первосвящеників Анни та Каяфи, слово Боже було до Йоана, сина Захарії, в пустині. І він ходив по всій околиці йорданській, проповідуючи хрищення покаяння на прощення гріхів, як писано в книзі віщувань пророка Ісаї: “Голос вопіющого в пустині: Готуйте путь Господню, вирівняйте стежки його. Кожна долина заповниться, кожна гора й горб знизиться, нерівне вирівняється, дороги вибоїсті стануть гладкі, а кожна людина побачить спасіння Господнє”. Він, отже, говорив до людей, що приходили христитися до нього: “Гадюче поріддя! Хто вам вказав утікати від настигаючого гніву? Чиніть плоди, достойні покаяння, і не беріться говорити собі: Маємо за батька Авраама. Кажу бо вам, що Бог з цього каміння може підняти дітей для Авраама. <i>(Лк. 9 зач.; 3, 1–18)</i></p>

<p><i>Вірні:</i> Слава Тобі, Господи, слава Тобі.</p>

<p><i>Священик каже дияконові:</i> Мир Тобі благовістуючому.</p>

<h3 align="center" ><i>Єктенія усильного благання</i></h3>

<p><i>Диякон:</i> Промовмо всі з усієї душі із усієї мислі нашої промовмо.</p>

<p><i>Вірні:</i> Господи, помилуй.</p>

<p>Господи вседержителю, Боже отців наших, молимось Тобі, вислухай і помилуй.</p>

<p><i>Вірні:</i> Господи, помилуй.</p>

<p>Помилуй нас, Боже по великій милості твоїй, молимось Тобі, вислухай і помилуй.</p>

<p><i>Люди, на кожне прошення:</i> Господи, помилуй <i>(3).</i></p>

<p><i>Диякон:</i> Ще молимось за святішого вселенського архиєрея <i>(ім’я),</i> папу Римського, і за блаженнішого патріярха нашого <i>(ім’я),</i> і преосвященнішого архиєпйскопа й митрополита нашого Кир <i>(ім’я),</i> боголюбивого єпископа нашого Кир <i>(ім’я), </i>[<i>у монастирях:</i> і за всечесніших отців наших, архимандрита <i>(ім’я), </i>протоігумена <i>(ім’я),</i> ігумена <i>(ім’я)</i>]<i>,</i> за тих, що служать і послужили у святім храмі цім [<i>у монастирях:</i> у святій обителі цій], і за отців наших духовних, і всю во Христі братію нашу.</p>

<p>Ще молимось за Богом бережений народ наш, за правління і за все військо.</p>

<p><i>Тут можна додати інші прощення.</i></p>

<p>Ще молимось за предстоячих людей, що очікують від Тебе великої і багатої милости, за тих, що творять нам милостиню, і за всіх православних християн.</p>

<p><i>Молитва усильного благання</i></p>

<p><i>Священик:</i> Господи Боже наш, усильне це моління прийми від рабів твоїх, і помилуй нас по множеству милости Твоєї, і щедроти твої зішли на нас і на всіх людей твоїх, що очікують від Тебе багатої милости.</p>

<p><i>Виголос:</i> Бо милостивий і чоловіколюбець Бог єси, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>

<p><i>Вірні:</i> Амінь.</p>

<p><i>Єктенія за оглашенних</i></p>

<p><i>Диякон:</i> Помоліться, оглашенні, Господеві.</p>

<p><i>Люди, на кожне прощення: Господи, помилуй.</i></p>

<p>Вірні, за оглашенних помолімся, щоб Господь помилував їх.</p>

<p>Огласив їх словом істини.</p>

<p>Відкрив їм євангеліє правди.</p>

<p>Приєднав їх до святої своєї соборної й апостольської Церкви.</p>

<p>Спаси, помилуй, заступи й охорони їх, Боже, Твоєю благодаттю.</p>

<p>Оглашенні, голови ваші Господеві приклоніть.</p>

<p><i>Вірні: </i>Тобі, Господи.</p>

<p><i>Молитва за оглашенних</i> </p>

<p>Господи Боже наш, що на небесах живеш і споглядаєш на всі діла твої, споглянь на рабів твоїх оглашенних, що склонили свої шиї перед тобою, і дай їм легке ярмо, створи їх чесними членами святої Твоєї Церкви, і сподоби їх купелі зновубуття, відпущення гріхів і одежі нетління, на пізнання Тебе, істинного Бога нашого. </p>

<p><i>Виголос:</i> Щоб і вони з нами славили пречесне й величне ім’я Твоє, Отця, і Сина, і Святого Духа, нині і повсякчас, і на віки віків.</p>

<p><i>Вірні:</i> Амінь.</p>

<p><i>Єктенія за вірних</i></p>

<p><i>Диякон:</i> Всі оглашенні, вийдіть, оглашенні, вийдіть; усі оглашенні, вийдіть, щоб ніхто з оглашенних не залишився, тількиВірні, ще і ще в мирі Господу помолімся.</p>

<p><i>Вірні:</i> Господи, помилуй.</p>

<p>Заступи, спаси, помилуй і охорони нас, Боже, Твоєю благодаттю. </p>

<p><i>Вірні:</i> Господи, помилуй.</p>

<p><i>Диякон:</i> Премудрість.</p>

<p><i>Перша молитва за вірних</i></p>

<p><i>Священик:</i> Ти, Господи, показав нам це велике таїнство спасення; Ти сподобив нас, смиренних і недостойних рабів твоїх, бути служителями святого твого жертовника.</p>

<p>Ти силою Святого твого Духа вчини нас здатними до служби цієї, щоб ми, неосудно станувши перед святою славою Твоєю, принесли Тобі жертву хвали. Ти бо дієш усе в усіх. Дай, Господи, щоб і за гріхи наші, і за людські невідання, була прийнятна і приємна жертва наша перед тобою.</p>

<p><i>Виголос:</i> Бо Тобі належить усяка слава, честь і поклонення, Отцю, і Сину, і Святому Духові, нині і повсякчас, і на віки віків.</p>

<p><i>Вірні:</i> Амінь.</p>

<p><i>Диякон:</i> Ще і ще в мирі Господу помолімся.</p>

<p><i>Вірні:</i> Господи, помилуй.</p>

<p>Заступи, спаси, помилуй і охорони нас, Боже, Твоєю благодаттю.</p>

<p><i>Вірні:</i> Господи, помилуй.</p>

<p><i>Диякон:</i> Премудрість.</p>

<p><i>Друга молитва за вірних</i></p>

<p>Боже, Ти, що в милості і щедротах посітив смирення наше, поставив нас, смиренних, і грішних, і недостойних рабів твоїх, перед святою славою Твоєю служити святому Твоєму жертовникові. Ти укріпи нас силою Святого твого Духа на службу цю і дай нам слово на відкривання уст наших, щоб призивати благодать Святого твого Духа на дари, що мають бути предложені.</p>

<p><i>Виголос:</i> Щоб, під владою Твоєю завжди бережені, Тобі славу возсилали, Отцю, і Сину, і Святому Духові, нині і повсякчас, і на віки віків.</p>

<p><i>Вірні:</i> Амінь.</p>

<h3 align="center" ><i>Херувимська пісня</i></h3>

<p>Ми, херувимів тайно являючи і животворящій Тройці трисвятую пісню співаючи, всяку нині житейську відложім печаль.</p>

<p><i>Молитва Херувимської пісні</i></p>

<p><i>Священик:</i> Ніхто не достойний із зв’язаних тілесними похотями і пристрастями приходити, або приближатися, або служити Тобі, царю слави, бо служити Тобі – велике і страшне й самим небесним силам.</p>

<p>Та, одначе, ради несказанного й безмірного твого чоловіколюбія, безперемінно й незмінне став Ти чоловіком, і архиєрей нам був єси, і богослужебної цієї і безкровної жертви священнодійство передав Ти нам, як Владика всіх. Ти бо єдиний, Господи Боже наш, володієш небесними і земними, Тебе на престолі херувимському носять, Ти серафимів Господь і цар Ізраїлів, Ти єдиний святий і в святих спочиваєш. Тебе, отже, молю, єдиного благого і благоуважного:</p>

<p>Споглянь на мене, грішного й непотрібного раба твого, і очисти мою душу й серце від совісти лукавої. І зроби мене спосібним, силою Святого твого Духа, одягненого благодаттю священства, стати перед цією Твоєю святою трапезою і священнодіяти святе і пречисте Твоє тіло і чесну кров.</p>

<p>Бо до Тебе приходжу, приклонивши мою шию, і молюся Тобі, щоб Ти не відвернув лиця твого від мене, ні не відкинув мене з отроків твоїх, а сподоби мене, щоб я, грішний і недостойний раб твій, приніс Тобі ці дари; Ти бо єси той, хто приносить, і кого приносять, і хто приймає, і кого роздають, Христе Боже наш, і Тобі славу возсилаємо з безначальним твоїм Отцем, і пресвятим, і благим, і животворящим твоїм Духом, нині і повсякчас, і на віки віків. Амінь.</p>

<p><i>По молитві і кадженні священик і диякон мовлять разом Херувимську пісню тричі і щоразу поклоняються один раз:</i></p>

<p>Ми, херувимів тайно являючи і животворящій Тройці трисвятую пісню співаючи, всяку нині житейську відложім печаль, щоб і царя всіх ми прийняли, що його в славі невидимо супроводять ангельські чини. Алилуя, алилуя, алилуя.</p>

<p><i>Тоді відходять до проскомидійника і священик кадить чесні дари, молячись:</i></p>

<p>Боже, милостивий будь мені, грішному. </p>

<p><i>Диякон:</i> Візьми, владико.</p>

<p><i>Священик:</i> Піднесіть руки ваші до святині і благословіть Господа.</p>

<p><i>Великий вхід із чесними дарами</i></p>

<p><i>Диякон:</i> Всіх вас, православних християн, нехай пом’яне Господь Бог у царстві своїм завжди, нині і повсякчас, і на віки віків.</p>

<p><i>Священик:</i> Святішого вселенського архиєрея <i>(ім’я),</i> папу Римського, і блаженнішого патріярха нашого <i>(ім’я),</i> і преосвященнішого архиєпйскопа й митрополита нашого Кир <i>(ім’я),</i> боголюбивого єпископа нашого Кир <i>(ім’я), [у монастирі:</i> всечеснішого отця нашого, архимандрита <i>(ім’я),</i> протоігумена <i>(ім’я),</i> ігумена <i>(ім’я)],</i> і ввесь священичий, дияконський і монаший чин, Богом бережений народ наш, правління і все військо, благородних і приснопам’ятних ктиторів і доброчинців святого храму цього (святої обителі цієї), і всіх вас, православних християн, нехай пом’яне Господь Бог у царстві своїм завжди, нині і повсякчас, і на віки віків.</p>

<p><i>Вірні: </i>Амінь.</p>

<p>Щоб і царя всіх ми прийняли, що його в славі невидиме супроводять ангельські чини. Алилуя, алилуя, алилуя.</p>

<p><i>Священик:</i> Благообразний Йосиф, з древа знявши пречистеє тіло Твоє, плащаницею чистою обвив і ароматами, в гробі новім, покривши, положив.</p>

<p>Ущаслив, Господи, благоволінням твоїм Сіон і нехай здвигнуться стіни єрусалимські. Тоді уподобаєш собі жертву правди, приношення і всепалення, тоді положать на вівтар твій тельців.</p>

<p><i>Священик до диякона:</i> Пом’яни мене, брате й сослужителю.</p>

<p><i>Диякон до нього:</i> Нехай пом’яне Господь священство Твоє в царстві своїм.</p>

<p>Помолися за мене, сослужителю мій.</p>

<p><i>Диякон:</i> Дух Святий найде на Тебе і сила Вишнього осінить Тебе.</p>

<p>Той же Дух нехай співдіє з нами всі дні життя нашого.</p>

<p><i>Диякон:</i> Пом’яни мене, владико святий.</p>

<p>Нехай пом’яне Тебе Господь Бог у царстві своім завжди, нині і повсякчас, і на віки віків.</p>

<p><i>Диякон:</i> Амінь.</p>

<h3 align="center" ><i>Прохальна, єктенія</i></h3>

<p><i>Диякон:</i> Сповнім молитву нашу Господеві.</p>

<p><i>Вірні, на кожне прошення: </i>Господи, помилуй<i>.</i></p>

<p>За предложені чесні дари Господу помолімся.</p>

<p>За святий храм цей, і тих, що з вірою, благоговінням і страхом божим входять до нього, Господу помолімся.</p>

<p>Щоб ізбавитися нам від усякої скорби, гніву й нужди, Господу помолімся.</p>

<p>Заступи, спаси і охорони нас, Боже, Твоєю благодаттю.</p>

<p><i>Вірні:</i> Господи, помилуй.</p>

<p>Дня всього звершеного, святого, мирного й безгрішного у Господа просім.</p>

<p><i>Вірні, на кожне прошення: </i>Подай, Господи.</p>

<p>Ангела миру, вірного наставника, хоронителя душ і тілес наших у Господа просім.</p>

<p>Прощення й відпущення гріхів і прогрішень наших у Господа просім.</p>

<p>Доброго й пожиточного душам нашим і миру для світу у Господа просім.</p>

<p>Осталий час життя нашого в мирі й покаянні скінчити у Господа просім.</p>

<p>Християнської кончини життя нашого, безболізної, бездоганної, мирної, і доброго одвіту на страшнім судищі Христовім просім.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<p><i>Молитва приношення</i></p>

<p><i>Священик:</i> Господи Боже наш, що створив нас і увів в оце життя, показав нам путі до спасення, дарував нам відкриття небесних таїнств, – Ти бо єси той, хто поставив нас на службу оцй силою Духа твого Святого. Благозволь ото, Господи, стати нам служителями нового твого заповіту, слугами святих твоїх таїнств; прийми нас, що приближаємося до святого твого жертовника, по множеству милости Твоєї, щоб ми стали достойними приносити Тобі цю словесну і безкровну жертву за наші гріхи і людські невідання; прийнявши її у святий, і пренебесний, і мисленний твій жертовник, як приємний запах, зішли нам благодать Святого твого Духа.</p>

<p>Споглянь на нас, Боже, і подивись на цю нашу службу, і прийми її, як прийняв єси Авелеві дари, Ноєві жертви, Авраамові всепалення, Мойсееві і Аронові священства, СамуІлові мирні жертви. Як Ти прийняв від святих твоїх апостолів істинну цю службу, так і з рук нас, грішних, прийми ці дари в благості твоїй, Господи, щоб ми, сподобившись служити без пороку святому Твоєму жертовникові, знайшли нагороду вірних і мудрих управителів у страшний день Твоєї праведної відплати.</p>

<p><i>Виголос:</i> Щедротами єдинородного Сина твого, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків.</p>

<p><i>Вірні:</i> Амінь.</p>

<p><i>Священик:</i> Мир всім.</p>

<p><i>Вірні:</i> І духові Твоєму.</p>

<p><i>Диякон:</i> Возлюбім друг друга, щоб однодумно визнавати.</p>

<p><i>Вірні:</i> Отця, і Сина, і Святого Духа, Тройцю єдиносущну і нероздільну.</p>

<p><i>Священик поклоняється тричі, мовлячи:</i></p>

<p>Возлюблю Тебе, Господи, кріпосте моя, Господь – твердиня моя і прибіжище моє <i>(3).</i></p>

<p><i>Диякон:</i> Двері, двері в премудрості будьмо уважні.</p>

<h3 align="center" ><i>Символ віри</i></h3>

<p>Вірую в єдиного Бога Отця, вседержителя, творця неба і землі, і всього видимого і невидимого.</p>

<p>І в єдиного Господа Ісуса Христа, Сина Божого, єдинородного, від Отця родженого перед усіма віка</p>

<p>ми, – світло від світла. Бога істинного від Бога істинного, родженого, несотвореного, єдиносущного з Отцем, що через нього все сталося.</p>

<p>Він задля нас, людей, і нашого ради спасення зійшов із небес, і воплотився з Духа Святого і Марії Діви, і стався чоловіком.</p>

<p>І був розп’ятий за нас за Понтія Пилата, і страждав, і був похований, і воскрес у третій день, згідно з писанням. І вознісся на небо, І сидить праворуч Отця. І вдруге прийде зо славою судити живих і мертвих, а його царству не буде кінця.</p>

<p>І в Духа Святого, Господа животворящого, що від Отця ісходить, що з Отцем і Сином рівнопоклоняємий і рівнославимий, що говорив через пророків.</p>

<p>В єдину, святу, соборну й апостольську церкву.</p>

<p>Ісповідую одне хрещення на відпущення гріхів.</p>

<p>Очікую воскресення мертвих і життя будучого віку. Амінь.</p>

<h2 align="center" ><b>АНАФОРА</b></h2>

<p><i>Диякон:</i> Станьмо гідно, станьмо зі страхом, будьмо уважні, щоб святе приношення в мирі приносити.</p>

<p><i>Вірні:</i> Милість миру, жертву хвалення.</p>

<p><i>Священик:</i> Благодать Господа нашого Ісуса Христа, і любов Бога й Отця, і причастя Святого Духа, нехай буде з усіма вами.</p>

<p><i>Вірні:</i> І з духом твоїм.</p>

<p>Вгору піднесім серця.</p>

<p><i>Вірні:</i> Піднесли до Господа.</p>

<p>Благодарім Господа.</p>

<p><i>Вірні:</i> Достойно і праведно єсть поклонятися Отцю, і Сину, і Святому Духові, Тройці єдиносущній і нероздільній.</p>

<p><i>Священик:</i> Сущий Владико, Господи Боже, отче Вседержителю, поклоняємий, достойно воістину, праведно і благо, як годиться величності святости Твоєї Тебе хвалити, Тебе оспівувати, Тебе благословити, Тобі поклонятися, Тебе благодарити, Тебе славити – єдиного істинно сущого Бога, – і Тобі приносити з серцем сокрушеним і духом смиренним шо словесну службу нашу. Ти єси той, хто дарував нам пізнання Твоєї істини. І хто спроможний висловити сили твої, голосними вчинити всі хвали твої, або повісти всі чудеса твої кожного часу?</p>

<p>Владико всіх, Господи неба і землі, і всієї тварі, видимої і невидимої: Ти, що сидиш на престолі слави і споглядаєш на безодні, безначальний, невидимий, незбагненний, неописанний, незмінний, Отче Господа нашого Ісуса Христа, великого Бога і Спасителя – уповання нашого. Він є образ Твоєї благости, печать рівнообразна, що в собі являє Тебе, Отця, Слово живе; Бог істинний, предвічна премудрість; життя, освячення, сила, світло істинне.</p>

<p>Через нього Дух Святий явився, Дух істини, дар усиновлення, запорука будучого насліддя, початок вічних благ, животворяща сила, джерело освячення. Вся твар словесна і розумна, ним укріпляючись, Тобі служить і Тобі возсилає повсякчасне славословіє, бо все служить Тобі.</p>

<p>Бо Тебе хвалять ангели, архангели, престоли, господьства, начала, власті, сили і многоокі херувими; перед тобою стоять навколо серафими; шість крил в одного і шість крил у другого, і двома ото покривають вони лиця свої, а двома ноги, і двома, літаючи, взивають один до одного безперестанно устами в невмовкаючих славословленнях,</p>

<p><b>побідну пісню співаючи, викликуючи, взиваючи і промовляючи.</b></p>

<p><i>Вірні:</i> Свят, свят, свят Господь саваот, повне небо і земля слави Твоєї, осанна в вишніх. Благословен, хто йде в ім’я Господнє, осанна в вишніх.</p>

<p><i>Священик:</i> З цими блаженними силами, Владико чоловіколюбче, і ми, грішні, кличемо і мовимо: Святий єси воістину і пресвятий, і немає міри величчю святости Твоєї, і праведний єси в усіх ділах твоїх, бо по правді й істинному суді Ти все здійснив на нас.</p>

<p>Ти створив чоловіка, взявши прах із землі, і, вдостоївши образом твоїм. Боже, поставив Ти його у рясному раю, і обітував йому безсмертне життя і насолоду вічних благ за збереження заповідей твоїх. Коли ж він не послухав Тебе, істинного Бога, створителя свого, і дав себе звести приманою змієвою та вмертвив себе своїми прогрішеннями, Ти вигнав його праведним твоїм судом, Боже, з раю у світ цей і повернув до землі, з якої він був узятий, справляючи йому спасеная через зновубуття в самому Христі Твоєму.</p>

<p>Бо не одвернувся Ти до краю від створіння твого, яке Ти створив, благий; і не забув Ти діла рук твоїх, але посітив Ти многообразно, ради милосердя милости Твоєї; пророків послав Ти, творив Ти чудеса через святих твоїх, що в кожному роді добровгодили Тобі; говорив Ти до нас устами рабів твоїх, пророків, провіщаючи нам прийдешнє спасення; закон дав Ти на поміч; ангелів поставив Ти хоронителями.</p>

<p>Коли ж прийшла повнота часу, Ти говорив до нас через самого Сина твого, що ним і віки створив Ти. Він, бувши сяйвом слави Твоєї і начертанням іпостасі Твоєї, що, носячи все глаголом сили своєї, не вважав за посягнення бути рівним Тобі, Богу й Отцю, але як Бог сущий, предвічний, на землі явився і з людьми співжив; і воплотившись із Діви святої, сам умалив себе, вид раба прийнявши, ставши співобразним до тіла смирення нашого, щоб нас співобразними створити до образу слави своєї. Бо, тому що через чоловіка гріх увійшов у світ, а через гріх – смерть, благозволив єдинородний твій Син, сущий у лоні в Тебе, Бога й Отця, що народився від жени, святої Богородиці і приснодіви Марії, і, бувши під законом, осудив Ти гріх плоттю своєю, щоб, в Адамі вмираючи, оживотворилися в самім Христі твоїм.</p>

<p>І, поживши у світі цьому, він дав спасительні повеління, і, відвернувши нас від ідольської примани, привів до пізнання Тебе, істинного Бога й Отця, придбав собі нас у народ вибраний, царське священство, рід святий і, очистивши водою і освятивши Духом Святим, віддав себе як заміну смерті, що в собі держала нас за проданих гріхові. І, зійшовши через хрест до аду, щоб наповнити собою все, він розрішив болізні смертні, і воскрес у третій день, і путь простелив усякій плоті воскресенням з мертвих, бо неможливо було, щоб тління держало начільника жизні. Він став початком померлих, первородженим із мертвих, щоб бути самому усім, серед усіх першим. І, зійшовши на небеса, сів праворуч величчя твого на висотах, він і прийде віддати кожному за ділами його.</p>

<p>Нам же оставив на спомин спасенного свого страждання те, що ми предложили за його заповідями; бо він, маючи вийти на вольну, і приснопам’ятну, і животворящу свою смерть, в ночі, в яку віддав себе за життя світу, взяв хліб на святі свої і пречисті руки, показав Тобі, Богові й Отцеві, благодарив, благословив <i>(і благословляє)</i>, освятив, переломив, дав святим своїм ученикам і апостолам, кажучи: </p>

<p><b>Прийміть, Їжте, це єсть тіло моє, що за вас ламається на відпущення гріхів.</b></p>

<p><i>Вірні:</i> Амінь.</p>

<p><i>Священик:</i> Так само взяв і чашу з плодом виноградним, розвів, благодарив, благословив <i>(і знову благословляє),</i> освятив, дав святим своїм ученикам і апостолам, кажучи: </p>

<p><b>Пийте з неї всі, це єсть кров моя нового завіту, що за вас і за многих проливається на відпущення гріхів.</b></p>

<p><i>Вірні:</i> Амінь.</p>

<p><i>Священик:</i> Це чиніть на мій спомин; бо кожного разу, як їсте хліб цей і п’єте цю чашу, мою смерть звіщаєте, моє воскресення сповідуєте. Отож і ми, Владико, споминаючи спасительні його страждання, животворящий хрест, триденне погребення, з мертвих воскресення, на небеса возшестя, праворуч Тебе, Бога й Отця, сидіння, і славне, і страшне його друге пришестя,</p>

<p><b>Твоє від твоїх Тобі приносимо за всіх і за все.</b></p>

<p><i>Вірні:</i> Тебе оспівуємо, Тебе благословимо, Тебе благодаримо, Господи, і молимось Тобі. Боже наш.</p>

<p><i>Свящ.:</i> Ради цього, Владико пресвятий, і ми, грішні і недостойні раби твої, сподобившися служити святому Твоєму жертовнику, не за праведні діла наші, бо не вчинили ми нічого доброго на землі, але ради милости Твоєї і щедрот твоїх, що Ти їх щедро зілляв на нас, зі сміливістю приближаємося до святого твого жертовника і, поклавши містообразне святого тіла і крови Христа твого, Тобі молимось і Тебе призиваємо, Святий над святими, щоб благоволінням Твоєї благости прийшов Дух твій Святий на нас і на предлежачі дари оці, і благословив їх, і освятив, і показав:</p>

<p><i>Диякон:</i> Благослови, владико, святий хліб.</p>

<p><i>Свящ: </i>Хліб ото цей самим чесним тілом Господа, і Бога, і Спаса нашого Ісуса Христа.</p>

<p><i>Диякон:</i> Амінь. Благослови, владико, святую чашу.</p>

<p><i>Священик:</i> А чашу оцю самою чесною кров’ю Господа, і Бога, і Спаса нашого Ісуса Христа.</p>

<p><i>Диякон:</i> Амінь.</p>

<p><i>Священик:</i> Пролитою за житти світу.</p>

<p><i>Диякон:</i> Амінь, Амінь, Амінь.</p>

<p><i>Священик:</i> А нас усіх, що від одного хліба і чаші причащаємося, з’єднай одного з одним на причастя єдиного Духа Святого, і вчини, щоб ні один з нас не причастився святого тіла і крови Христа твого на суд або на осудження, але, щоб знайшли ми милість і благодать з усіма святими, що від віку Тобі благоугодили: праотцями, отцями, патріярхами, пророками, апостолами, проповідниками, благовісниками, мучениками, ісповідниками, вчителями, і з усяким духом праведним, що у вірі скончався.</p>

<p><b>Особливо з пресвятою, пречистою, преблагословенною, славною Владичицею нашою Богородицею і приснодівою Марією.</b></p>

<p><i>Вірні:</i> Тобою радується. Благодатная, всяка твар, ангельський собор і чоловічеський рід, освященний храме і раю словесний, дівственна похвало, що із неї Бог воплотився і младенцем став – перед віками сущий Бог наш. Лоно бо Твоє престолом сотворив і утробу твою просторішою небес учинив. Тобою радується, Благодатная, всяка твар, слава Тобі.</p>

<p><i>Священик:</i> Із святим Іваном пророком, предтечею і хрестителем, зо сантими славними і всехвальними апостолами, святим <i>(ім’я),</i> що його пам’ять творимо, і зо всіма святими твоїми, їх молитвами посіти нас, Боже.</p>

<p>І пом’яни всіх передше померлих у надії воскресення життя вічного. <i>(І поминає померлих за іменем).</i> За упокій і відпущення гріхів душі раба твого (раби Твоєї; душ рабів твоїх) <i>(ім’я),</i> на місці світлім, звідки втекла печаль і зітхання, упокой, Боже наш. І упокой їх, де сяє світло лиця твого.</p>

<p>Ще молимося Тобі, пом’яни, Господи, святу твою соборну й апостольську Церкву, що від кінців і аж до кінців вселенної, і умиротвори Я, яку Ти набув чесною кров’ю Христа твого, і святий храм цей утверди аж до кончини віку. Пом’яни, Господи, тих, що ці дари Тобі принесли, і тих, за кого, ким і ради кого їх принесли. Пом’яни, Господи, тих, що плоди приносять і добро творять у святих твоїх Церквах і пам’ятають про вбогих; воздай їм твоїми багатими і небесними даруваннями; даруй, їм замість земного – небесне, замість дочасного – вічне, замість тлінного – нетлінне.</p>

<p>Пом’яни, Господи, тих, що в пустинях, і горах, і вертепах, і пропастях земних. Пом’яни, Господи, тих, що в дівстві, і благоговінні, і подвижництві, і чистому житті перебувають.</p>

<p>Пом’яни, Господи, Богом бережений народ наш, правління і все воїнство. Даруй їм глибокий і невід’ємний мир; натхни серця їх прихильністю до Церкви Твоєї і до всього народу твого, щоб за Їхнього спокою ми провадили тихе й мирне життя в усякому благочесті й чистоті. Пом’яни, Господи, всяке начальство і владу, братів наших у палаті і все воїнство; добрих у благості збережи, лукавих добрими вчини з благістю Твоєю. Пом’яни, Господи, тут присутніх людей і з оправданих причин відсутніх, і помилуй їх та нас по множеству милости Твоєї; скарбниці їх сповни всяким добром; подружжя їх у мирі й одномислії збережи, младенців вигодуй, молодь навчи, старців піддерж, малодушних потіш, розсіяних собери, заблуканих поверни і приєднай до Твоєї соборної й апостольської Церкви; навіжених від духів нечистих звільни, з плаваючими пливи, з подорожніми подорожуй, вдовицям стань на поміч, сиріт захисти, полонених визволи, недужих зціли; тих, що на судищах, і в рудниках, і на засланнях, і на гірких рабських роботах, і в усякій скорбі, і нужді, і утисках, – пом’яни, Боже.</p>

<p>І всіх, що потребують великого твого милосердя, і тих, що люблять нас, і тих, що ненавидять, і тих, що доручили нам, недостойним, молитися за них, і всіх людей твоіх пом’яни, Господи Боже наш, і на всіх вилий багату твою милість, даючи всім те, чого просять на спасення. А кого ми не пом’янули, через невідання, або забуття, або через множество імен, Ти сам пом’яни, Боже, що знаєш вік і ім’я кожного, знаєш кожного від лона матері його.</p>

<p>Бо Ти єси, Господи, поміч безпомічним, надія безнадійним, бурями гнаним спаситель, плаваючим пристановище, недужим лікар. Сам для всіх будь усім, відаючикожного і прохання його, дім і потребу його. Ізбав, Господи, город цей (село це, обитель цю), і всякий город, і країну від голоду, пошести, землетрусу, потопу, вогню, меча, нашестя чужинців та міжусобної брані.</p>

<p>Найперше пом’яни, Господи, святішого вселенського архиєрея <i>(ім’я),</i> папу Римського, блаженнішого патріярха нашого <i>(ім’я),</i> преосвященнішого архиєпйскопа й митрополита нашого Кир<i> (ім’я),</i> боголюбивого єпископа нашого Кир <i>(ім’я),</i> і даруй їх святим твоїм Церквам, щоб у мирі, цілі, чесні, здорові, довголітні право правили слово Твоєї істини. </p>

<p><i>Вірні:</i> І всіх, і все.</p>

<p><i>Священик:</i> Пом’яни, Господи, раба божого (рабу божу, рабів божих) <i>[ім ‘я],</i> за спасення, посіщення і відпущення гріхів його (її, їх).</p>

<p>Пом’яни, Господи, всяке єпископство православних, що право правлять слово Твоєї істини.</p>

<p>Пом’яни, Господи, по множеству щедрот твоїх і моє недостоїнство, прости мені всяке прогрішення, вольне і невольне, і, щоб, ради гріхів моїх, Ти не заборонив благодаті Святого твого Духа від предлежачих дарів.</p>

<p>Пом’яни, Господи, пресвітерство, у Христі дияконство і ввесь священичий чин, і не посороми ні одного з нас, що стоїмо навколо святого твого жертовника. Посіти нас благістю Твоєю, Господи, явися нам багатими твоїми щедротами, даруй нам добре й корисне поліття, дощі мирні даруй землі на врожай, благослови вінець літа благости Твоєї, угамуй роздори Церков, угаси гордовитість народів, виникнення єресей скоро розори силою Святого твого Духа; усіх нас прийми в царство Твоє, показавши нас синами світла і синами дня, твій мир і твою любов даруй нам, Господи Боже наш, бо воздав усе Ти нам.</p>

<p>І дай нам єдиними устами і єдиним серцем славити й оспівувати пречесне й величне ім’я Твоє, Отця, і Сина, і Святого Духа, нині і повсякчас, і на віки віків.</p>

<p><i>Вірні:</i> Амінь.</p>

<p>І нехай будуть милості великого Бога і Спаса нашого Ісуса Христа з усіма вами.</p>

<p><i>Вірні:</i> І з духом твоїм.</p>

<h3 align="center" ><i>Прохальна єктенія</i></h3>

<p><i>Диякон:</i> Всіх святих пом’янувши, ще і ще в мирі Господу помолімся.</p>

<p><i>Вірні, на кожне прошення: </i>Господи, помилуй.</p>

<p>За принесені й освячені чесні дари Господу помолімся.</p>

<p>Щоб чоловіколюбець Бог наш, прийнявши їх у святий, і пренебесний, і мисленний свій жертовник, як приємний запах духовний, зіслав нам божественну благодать і дар Святого Духа, помолімся.</p>

<p>Щоб ізбавитися нам від усякої скорби, гніву й нужди, Господу помолімся.</p>

<p><i>Диякон:</i> Заступи, спаси, помилуй і охорони нас, Боже, Твоєю благодаттю.</p>

<p><i>Вірні:</i> Господи, помилуй.</p>

<p>Дня всього звершеного, святого, мирного й безгрішного у Господа просім.</p>

<p><i>Люди, на кожне прошення:</i> Подай, Господи.</p>

<p>Ангела миру, вірного наставника, хоронителя душ і тілес наших у Господа просім.</p>

<p>Прощення й відпущення гріхів і прогрішень наших у Господа просім.</p>

<p>Доброго й пожиточного душам нашим і миру для світу у Господа просім.</p>

<p>Осталий час життя нашого в мирі й покаянні скінчити у Господа просім.</p>

<p>Християнської кончини життя нашого, безболізної, бездоганної, мирної, і доброго одвіту на страшнім судищі Христовім просім.</p>

<p>Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі, Господи.</p>

<h3 align="center" ><i>«Отче наш»</i></h3>

<p>Молитва</p>

<p>Боже наш, Боже спасення, Ти нас навчи достойно благодарити Тебе за благодіяння твої, що їх Ти творив і твориш нам. Ти, Боже наш, прийнявши ці дари, очисти нас від усякої скверни тіла і духа, і навчи звершувати святощі у страсі твоїм, щоб ми з чистим свідченням сумління нашого приймаючи часть святощів твоїх, з’єдналися зі святим тілом і кров’ю Христа твого і, достойно прийнявши їх, мали Христа, що живе в серцях наших, і стали храмом Святого твого Духа.</p>

<p>Так, Боже наш, і щоб ні одного з нас не вчинив Ти повинним у цих твоїх страшних і небесних тайнах, ані немічним душею і тілом, щоб недостойно їх причащатися, але дай нам до останнього нашого зітхання достойно приймати надію святощів твоїх як напуття життя вічного, на добрий одвіт на страшному суді Христа твого, щоб і ми з усіма святими, які од віку благоугодили Тобі, стали причасниками вічних твоіх благ, що їх приготовив Ти для тих, що люблять Тебе, Господи.</p>

<p><i>Виголос:</i> І сподоби нас, Владико, зі сміливістю, неосудно сміти призивати Тебе, небесного Бога Отця, і мовити.</p>

<p><i>Вірні:</i> Отче наш, Ти, що єси на небесах, нехай святиться ім’я Твоє, нехай прийде царство Твоє, нехай буде воля твоя, як на небі, так і на землі. Хліб наш насущний дай нам днесь; і прости нам довги наші, як і ми прощаємо довжникам нашим; і не введи нас у спокусу, але ізбав нас від лукавого.</p>

<p><i>Священик: </i>Бо Твоє єсть царство, і сила, і слава, Отця, і Сина, і Святого Духа, нині і повсякчас і на віки віків.</p>

<p><i>Вірні:</i> Амінь.</p>

<p>Мир всім.</p>

<p><i>Вірні:</i> І духові Твоєму.</p>

<p><i>Диякон:</i> Голови ваші Господові приклоніть.</p>

<p><i>Вірні:</i> Тобі, Господи.</p>

<p><i>Священик:</i> Владико Господи, Отче щедрот і Боже всякої утіхи, тих, що приклонили перед тобою свої голови, благослови, освяти, збережи, укріпи, утверди, від усякого лукавого діла відведи, до всякого ж доброго діла приєднай, і сподоби неосудно причаститися цих пречистих і животворящих твоїх таїн на відпущення гріхів, на причастя Духа Святого.</p>

<p><i>Виголос:</i> Благодаттю, і щедротами, і чоловіколюбієм єдинородного Сина твого, що з ним благословен єси, з пресвятим, і благим, і животворящим твоїм Духом, нині і повсякчас, і на віки віків.</p>

<p><i>Вірні:</i> Амінь.</p>

<p><i>Священик:</i> Зглянься, Господи, Ісусе Христе, Боже наш, від святого жилища твого і від престолу слави царства твого, і прийди, щоб освятити нас, Ти, що вгорі з Отцем сидиш і тут з нами невидимо перебуваєш, і сподоби нас могутньою Твоєю рукою подати нам пречисте Твоє тіло і чесну кров, а через нас усім людям.</p>

<p><i>Священик і диякон поклоняються, мовлячи тричі:</i></p>

<p>Боже, милостивий будь мені, грішному.</p>

<h3 align="center" ><i>Причастя</i></h3>

<p><i>Диякон</i>: Будьмо уважні.</p>

<p><i>Священик: </i>Святеє святим.</p>

<p><i>Вірні: </i>Єдин свят, єдин Господь, Ісус Христос, на славу Бога Отця. Амінь.</p>

<p><i>І співають</i> <i>причасний: </i>Хваліте Господа з небес,* хваліте його в вишніх. Алилуя! <i>(3 р.)</i>.</p>

<p><i>Молитва приготування до святого причастя</i></p>

<p>Вірую, Господи, і ісповідую, що Ти вси воістину Христос, Син Бога живого, що прийшов у світ грішників спасти, з яких перший (перша) я.</p>

<p>Вечері Твоєї тайної днесь, Сину Божий, мене причасника (причасницю) прийми, бо ворогам твоїм тайни не повім і поцілунку не дам Тобі, як Юда, але, як розбійник, сповідаюся Тобі:</p>

<p>Пом’яни мене, Господи, коли прийдеш, у царстві твоїм.</p>

<p>Пом’яни мене, Владико, коли прийдеш, у царстві твоїм.</p>

<p>Пом’яни мене, Святий, коли прийдеш, у царстві твоїм.</p>

<p>Нехай не на суді не в осудження буде мені причастя святих твоїх таїн. Господи, а на зцілення душі і тіла.</p>

<p>Боже, милостивий будь мені, грішному (грішній).</p>

<p>Боже, очисти мої гріхи і помилуй мене.</p>

<p>Без числа нагрішив (нагрішила) я, Господи, прости мені.</p>

<p><i>Диякон:</i> Роздроби, владико, святий хліб. </p>

<p><i>Священик:</i> Роздроблюється і розділюється агнець божий, роздроблюваний і нероздільний, що його завжди їдять і ніколи не з’їдають, але причасників він освячує.</p>

<p><i>Диякон:</i> Сповни, владико, святу чашу.</p>

<p>Повнота Святого Духа.</p>

<p><i>Диякон:</i> Амінь.</p>

<p><i>Узявши теплоту, диякон мовить:</i> Благослови, владико, теплоту.</p>

<p><i>Священик благословляє і мовить:</i> Благословенна теплота святих твоїх завжди, нині і повсякчас, і на віки віків. Амінь.</p>

<p><i>Диякон хрестовидно вливає дещо до святої чаші, мовлячи:</i> Теплота віри повна Духа Святого. Амінь.</p>

<p><i>Священик:</i> Дияконе, приступи.</p>

<p><i>Д.:</i> Подай мені, владико, чесне і святе тіло Господа, і Бога, і Спаса нашого Ісуса Христа.</p>

<p><i>(Ім’я),</i> священнодияконові, подається чесне, і святе, і пречисте тіло Господа, і Бога, і Спаса нашого Ісуса Христа на відпущення його гріхів і на життя вічне.</p>

<p><i>Диякон:</i> Вірую, Господи...</p>

<p><i>Священик:</i> Чесне і пресвяте тіло Господа, і Бога, і Спаса нашого Ісуса Христа подається мені, <i>(ім’я),</i> священикові, на відпущення гріхів моїх і на життя вічне. Амінь. </p>

<p>Вірую, Господи...</p>

<p><i>Священик причащається з чаші, кажучи:</i> Чесної і святої крови Господа, і Бога, і Спаса нашого Ісуса Христа причащаюся я, раб божий, священик <i>(ім’я),</i> на відпущення гріхів моїх і на життя вічне. Амінь.</p>

<p>Оце діткнулося уст моїх, і відійме беззаконня мої, і гріхи мої очистить.</p>

<p><i>Тоді призиває диякона:</i> Дияконе, приступи.</p>

<p><i>Диякон:</i> Ото приходжу до безсмертного царя і Бога нашого. Подай мені, владико, чесну і святу кров Господа, і Бога, і Спаса нашого Ісуса Христа.</p>

<p><i>Священик:</i> Причащається раб божий, диякон <i>(ім’я),</i> чесної і святої крови Господа, і Бога, і Спаса нашого Ісуса Христа на відпущення гріхів своїх і на життя вічне.</p>

<p>Оце діткнулося уст твоіх, і відійме беззаконня твої, і гріхи твої очистить.</p>

<p><i>Диякон:</i> Зі страхом божим і вірою приступіть.</p>

<p><i>Вірні:</i> Благословен, хто йде в ім’я Господнє, Бог – Господь і явився нам.</p>

<p><i>Священик, причащаючи кожного, мовить:</i></p>

<p>Чесного, і пресвятого, і пречистого тіла і крови Господа, і Бога, і Спаса нашого Ісуса Христа причащається раб божий (раба божа) <i>(ім’я),</i> на відпущення гріхів своїх і на життя вічне. Амінь.</p>

<p><i>Священик:</i> Спаси, Боже, людей твоїх і благослови насліддя Твоє.</p>

<p><i>Вірні:</i> Ми виділи світло істинне, ми прийняли Духа небесного, ми знайшли віру істинну, нероздільній Тройці поклоняємося, вона бо спасла нас.</p>

<p><i>Священик кадить чесні дари тричі, кажучи:</i> Вознесися на небеса, Боже, і по всій землі слава твоя.</p>

<p><i>Свящ.:</i> Благословен Бог наш. Завжди, нині і повсякчас, і на віки віків.</p>

<p><i>Вірні:</i> Амінь. Нехай сповняться уста наші хвалення твого. Господи, щоб ми співали славу твою, бо Ти сподобив нас причаститися святих твоїх божественних, безсмертних і животворящих тайн. Збережи нас у твоїй святині – ввесь день поучатися правді твоїй. Алилуя, алилуя, алилуя.</p>

<h3 align="center" ><i>Благодарна єктенія</i></h3>

<p><i>Диякон:</i> Прості, прийнявши божественних, святих, пречистих, безсмертних, небесних і животворящих, страшних Христових таїн, достойно благодарім Господа.</p>

<p><i>Вірні:</i> Господи, помилуй.</p>

<p>Заступи, спаси, помилуй і охорони нас, Боже Твоєю благодаттю.</p>

<p><i>Вірні:</i> Господи, помилуй.</p>

<p>День весь звершений, святий, мирний і безгрішний випросивши, самі себе, і один одного, і все життя наше Христу Богові віддаймо.</p>

<p><i>Вірні:</i> Тобі Господи.</p>

<p><i>Молитва благодарення</i></p>

<p><i>Священик:</i> Благодаримо Тебе Господи Боже наш, за причастя святих, пречистих, безсмертних і небесних твоїх таїнств, що їх Ти дав нам на благодіяння, і освячення, і зцілення душ і тіл наших. Сам, Владико всіх, дай, щоб причастя святого тіла і крови Христа твого було нам на віру незастидну, любов нелицемірну, на умноження премудрости, на зцілення душі і тіла, на прогнання всього супротивного, на збереження заповідей твоїх, на сприятливий одвіт, що на страшному судищі Христа твого.</p>

<p><i>Виголос:</i> Бо Ти єси освячення наше і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>

<p><i>Вірні:</i> Амінь.</p>

<p><i>Священик:</i> В мирі вийдім.</p>

<p><i>Вірні:</i> В імені Господнім.</p>

<p><i>Диякон:</i> Господу помолімся.</p>

<p><i>Вірні:</i> Господи, помилуй.</p>

<h3 align="center" ><i>Заамвонна молитва</i></h3>

<p><i>Священик:</i> Господи, Ти благословляєш тих, що Тебе благословляють, і освячуєш тих, що на Тебе уповають, спаси людей твоїх і благослови насліддя Твоє, повноту церкви Твоєї охорони, освяти тих, що люблять красу дому твого. Ти їх прослав божественною Твоєю силою і не остав нас, що уповаємо на Тебе.</p>

<p>Мир світові Твоєму даруй, церквам твоїм, єреям, Богом береженому народові нашому, правлінню і всім людям твоїм.</p>

<p>Бо всяке добре даяння і всякий звершений дар з висоти є, сходячи від Тебе, Отця світла, і Тобі славу, і благодарення, і поклонення возсилаємо, Отцю, і Сину, і Святому Духові, нині і повсякчас, і на віки віків.</p>

<p><i>Вірні:</i> Амінь. Будь ім’я Господнє благословенне від нині і до віку <i>(3)</i></p>

<p><i>Священик роздає людям антидор.</i></p>

<p><i>Псалом 33</i></p>

<p>Благословлю Господа на всякий час, завжди хвала його в устах моїх.</p>

<p>У Господі похвалиться душа моя, нехай почують лагідні і возвеселяться.</p>

<p>Возвеличте Господа зо мною, 1 вознесімо ім’я його вкупі.</p>

<p>Я шукав Господа, і він вислухав мене, і від усіх скорбот моїх ізбавив мене.</p>

<p>Приступіть до нього і просвітіться, і лиця ваші не постилаються.</p>

<p>Оцей убогий візвав, і Господь вислухав його, і від усіх скорбот його спас його.</p>

<p>Ополчиться ангел Господень навкруг тих, що бояться його, і ізбавить їх.</p>

<p>Вкусіте і вйдіте, що благий Господь; блажен муж, що уповає на нього.</p>

<p>Бійтеся Господа, всі святії його, бо нема недостатку в тих, що бояться його.</p>

<p>Багаті збідніли і зголодніли, а тим, що шукають Господа, не забракне ніякого добра.</p>

<p>Прийдіте, чада, послухайте мене, страху Господнього навчу вас.</p>

<p>Хто є той чоловік, що, люблячи життя, бажає вйдіти дні благі?</p>

<p>Стримай язик твій від зла і губи твої, щоб не говорити лести.</p>

<p>Відхилися від зла і твори добро, шукай миру і біжи за ним.</p>

<p>Очі Господні на праведних, а уші його на молитву їх.</p>

<p>Лице ж Господнє проти тих, що творять зло, щоб викоренити з землі пам’ять їх.</p>

<p>Візвали праведні, і Господь вислухав їх, і від усіх скорбот їх ізбавив їх.</p>

<p>Близький Господь до сокрушених серцеїч, і смиренних духом спасе.</p>

<p>Багато скорбот у праведних, і від усіх них ізбавить їх Господь.</p>

<p>Охороняє Господь усі кості їх, ні одна з них не сокрушиться.</p>

<p>Смерть грішників люта, і ті, що ненавидять праведного, згрішать.</p>

<p>Ізбавить Господь душі рабів своїх, 1 не згрішать усі, що уповають на нього.</p>

<p><i>Молитва на споживання святих дарів</i></p>

<p>Сповнилося і звершилося, скільки в нашій силі, Христе Боже наш, твого промислу таїнство: бо маємо смерти Твоєї пам’ять, ми виділи воскресення твого образ, ми сповнилися безконечної Твоєї жизні, ми насолодилися невичерпною Твоєю поживою.</p>

<p>Благоізволь, щоб і в будучому віці всі ми сподобилися її, благодаттю безначального твого Отця, і святого, і благого, і животворящого твого Духа, нині і повсякчас і на віки віків. Амінь.</p>

<h3 align="center" ><i>Відпуст</i></h3>

<p><i>Священик:</i> Благословення Господнє на вас, того благодаттю і чоловіколюбієм, завжди, нині і повсякчас, і на віки віків.</p>

<p><i>Вірні:</i> Амінь.</p>

<p>Слава Тобі, Христе Боже, уповання наше, слава Тобі.</p>

<p><i>Вірні:</i> Слава Отцю, і Сину, і Святому Духові, і нині, і повсякчас, і на віки віків. Амінь. Господи, помилуй <i>(3). </i>Благослови.</p>

<p><i>Священик: </i>Христос, істинний Бог наш, що народився в вертепі у Вифлеємі Юдейському і дав себе покласти у ясла спасіння нашого ради, молитвами пречистої своєї Матері, святих славних і всехвальних апостолів, преподобних і богоносних отців наших, і всіх святих, помилує і спасе нас, як благий і чоловіколюбець.</p>

<p><i>Вірні:</i> Амінь.</p>

